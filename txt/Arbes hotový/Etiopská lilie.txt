Kdybych byl fatalistou, mohl bych osudu svému často činiti výčitky.
Zahrálť si se mnou mnohdy jako sytý tygr s živým, přebytečným lupem, jindy zase jako laškující motýl s osamělým lístkem; někdy přátelsky a laskavě, jindy bezohledně a krutě, ba mnohdy mnou zmítal divoce jako vichr málomocným práškem.
Někdy se mi zdálo, že vidím v duchu osud svůj s olympickým klidem ve vlídné tváři; ale daleko častěji vídal jsem tvář mračnou s chladným, hněvivým výrazem.
Před rokem a sice v témže měsíci červnu, kdy počínám letos psáti tyto řádky, pousmál se na mne osud můj po delší přestávce vlídněji než kdy jindy; ale zároveň s jakousi úšklebnou ironií.
Místo péra, kterýmž jsem si byl druhdy mozolně dobýval chleba vezdejšího, vtisknul mi do ruky nůžky, bych sobě mohl chleba tohoto dobývati hravě, bez namahání, jen tak pro svou a cizí zábavu; slovem učinil ze mne – oposičniho žurnalisty českého – oposičního žurnalistu – německého.
Dokládám se svou ctí, že jsem metamorfosu tu pokládal vždy za nemožnou; neboť kdo déle čtvrt věku z přesvědčení vzpírá se mysliti, mluviti a psáti cizím jazykem, kterému se byl proti vlastní vůli jen povrchně přiučil. Leč neuprosný osud můj tomu chtěl a z rozhodnutí osudu nelze se, jak známo, k žádné vyšší instanci více odvolati.
Tak překročil jsem nesměle, skoro bázlivě poprvé práh redakce německého listu. Připadal jsem sobě v kruhu kolegů routinérů jako naivní mládeneček, octnuvší se nepředvídaně v kruhu duchaplné společnosti mužů vyspělých, v úsudcích svých zralých a na vědomosti všeho druhu bohatých; zdálo se mi, jako bych nebyl ještě nikdy viděl nějakou knihu nebo časopis, jako by hlava moje byla úplně pustá a neschopna ni úsudku nejnaivnějšího.
A když pak jsem pohodlně vystřihnul první zprávu z cizího listu, když jsem ji přilepil na proužek papíru a vyškrtav, co bylo třeba vyškrtnouti, připsal v předu a na konec kostrbatým švabachem ledabylou žurnalistickou frasi – bylo mi při pohledu na první tento můj plod v cizáckém peří nevýslovně bolestno.
Nezvyklý ten časopisecký výstřižek na proužku papíru a zvláště ty hranatěšpičatým švabachem na rychlo přičmárané glossy dívaly se na mne tak podivně, tak cize, tak neupřímně, že bych byl málem tento plod ducha svého hodil pod stůl.
Ale neuprosný osud kázal v práci pokračovali, a po jeho rozkazu se také stalo.
Přiznám se, že bych byl této – myslícího muže zajisté důstojné práci – časem svým, tak v pěti nebo desíti letech – snad přece aspoň poněkud přivyknul; neboť nic nebud v íkaždém z nás, kteří jsouce ku práci zrozeni a po celý svůj život k ní přikováni, sladšího
pocitu blaha a spokojenosti jako vědomí, že osud náš pousmáv se na nás dal nám aspoň na čas v údčl práci hravou, nenamahavou.
S potěšením jsem pozoroval, jak rychle a utěšeně v hantyrování cizím jazykem prospívám.
Každodenně mohl jsem konstatovati nenáhlý sice, leč přece zřejmý pokrok: zásoba frasí se množila – spojování, upravování, slučování, jinačení a napodobení jich, nebo-li krátce řečeno routina v manipulaci frasemi byla každým dnem zjevnější – slovem švabil jsem ke cti a slávě všech, kdož mi byli poskytli příležitost pokusiti se také v tomto druhu lidské křehkosti.
Byl jsem sice v celku spokojen; ale kdykoli jsem po dávném zlozvyku odpoledne ve svém pokoji své líné kosti na svém nehrubě pohodlném divanu natáhl, bych hříšné schránce své hříšné duše popřál odpočinku a zároveň myšlenkám svým úplně volnou uzdu popustiv rozmařilou svou psychičku samu sobě zůstavil – mihala se před duševním zrakem mým jako v mlze odporná, ale smavá nestvůrčička – literární netopýrství.
Ký div, že v takovýchto chvílích častěji než kdy jindy tanuly mi na mysli různé obdoby a úkoly lidského života; ký div, že vtíraly se mi otázky, jež jsem si posud ještě nikdy nebyl kladl, a jichž zodpovídání zdálo se mi býti naprosto nemožným; ký div, že přemítal jsem skoro vždy o životě a hledal v zpomínkách svých život nějaký, kterýž bych byl mohl prohlásiti za úplně šťastný nebo vzorný.
Před duševním zrakem mým táhla dlouhá řada mých přátel a známých, osob různého povolání a takových též povah a cílů: od prostého dělníka v továrně, jenž sedával druhdy se mnou v téže škamně a jehož život nebyl ničím nežli krutým zápasem o skyvu chleba, až po lidi, vychované co nejpečlivěji dle nejvzornějších předpisů moderní pedagogie, oplývajících vším, čeho může člověku bohatství poskytnouti jak v ohledu duševním tak tělesném, slovem s lidmi, kteří znajíce svou duševní převahu vědí, že dříve nebo později budou ve společnosti naší hráti úlohy důležité, a zanášejí se plány nejsmělejšími.
Ale života šťastného a spokojeného, života vzorného jsem nenalezl.
U každého kmitl vždy jen na několik okamžiků zásvit blaha; ale hned na to následovala zase řada různých útrap duševních i tělesných.
Kdysi a sice právě, když jsem v duchu porovnával, zdali snad neobyčejné nějaké nadání nebo určitá a s vytrvalostí sledovaná záliba nebo snad úplné oddání se náhodě může život lidský aspoň poměrně upříjemniti, byl jsem z neplodného svého přemítání vyrušen. Zaslechl jsem totiž, jako by se byl někdo po špičkách připlížil k zavřeným dveřím, pak jako by byl položil zlehka ruku na kliku a opatrně, by nespůsobil žádného hluku, stiskl. Dvéře však přece zavrzly a já obrátiv hlavu spatřil jsem mezi pootevřenými dveřmi charakteristickou obrejlenou tvář svého sestřence.
V drobných mladistvých, ale přece již mužných rysech jevila se v okamžiku tom nesmělost a zároveň jakási nedočkavost, jako by mladík ten měl něco neobyčejně důležitého vyříditi a přece se ostýchal vyrušiti.
Jen dále, Hugo! zvolal jsem. Vždyť nespím!
A pomalu vtáhla se pootevřenými dveřmi opatrně celá suchoučká, vyčouhlá postava mladíčka do pokoje a tvář jeho změnila hned svůj výraz.
Před chvílí ještě v odporně příční vrásky duševní rozháranosti složené nízké, poněkud ploché čelo s krátce přistřiženými, ku předu sčísnutými, tmavokaštanovými vlasy jevilo sympatičtější, se všech stran v jediný střed mezi očima se sbíhající vrásky, jakýmiž se mnohdy označuje přemítání o závažném nějakém problému. Černé, jiskrné a přece melancholické oči, úzké, nehrubě svěží rty, kolem nichž pohrával jakýsi polotrpký úsměv a dávno zacelenou jizvičkou po jedné strané rozrytý úzký nos řeckého rázu dodávaly slabým chmýřím nad hořením rtem a po obou skráních oholením začernalému, intelligentnímu obličeji zvláštní rázovitosti.
Vklouznuv jako ouhoř do pokoje, popošel mladík až ku stolu, jenž stál před mojí pohovkou, a opřev se pravou rukou o jeho kraj, naklonil se poněkud ke mně důvěrně a přátelsky, ale přece s jakousi ostýchavostí, jako by se obával, že jej nevrle odbudu, by mně nevyrušoval.
Vztýčil jsem se poněkud na pohovce a zadívav se mu zpytavě do očí, připomenul jsem vlídně sice, ale přece skoro lhostejně:
Už jsi tu dávno nebyl, milý hochu.
Odpusť, strýčku, odpověděl mladík měkce. Vždyť nejsem více dítě: nemožnoť už tak lehkomyslně mařiti drahocenný čas, jako druhdy. Což nevíš, že za několik dní bude tomu již devatenáct roků, co jsi mi byl kmotrem.
Pravda, uklouzlo mi skoro mimovolně. Jak ten čas ubíhá! Byloť mi tenkráte taktéž teprve devatenáct let jako tobě – a dnes se mi zdá, jako by vše, co mi právě připomínáš, bylo se sběhlo před několika týdny.
Ale tys byl, strýčku, tenkráte zajisté zcela jiný, statnější, mužnější hoch nežli jsem nyní já, zbytek slaboučkých dvíčátek, jež byli umělým spůsobem při životě a k pouhému živoření zachovali.
Vždyť jsi zdráv a poměrně dosti silen! připomínám.
Oh ano, zní odpověď s přízvukem truchlivosti. Ale uvaž, strýčku, že objem hrudníku mého měří toliko osm a šedesát centimetrů! Prosím tě, jaké pak to mohou býti orgány dýchání! Toť abych se dal zaobaliti do bavlnky a opatroval se jako křehoučkého marcipánového panáčka. Jsa tak stár jako nyní já, byl jsi, strýčku, zajisté k závidění silen!
Musím přisvědčiti, odpovídám suše: leč nyní již také není té síly u mne právě nazbyt. Mohl bych sice ještě ledajakýms spůsobem sílu svou osvědčiti, ale teď už mi dosti zhusta občasná indisposice připomíná, že jest mašinerie mého těla poněkud již rozviklána.
A nepomyslils nikdy na opětné nabytí sil? přerušil mě mladíček. Nepřemýšlels nikdy o tom, zdali a jakými prostředky možno nahraditi, čeho se nám buď od přírody nedostává, nebo čeho jsme byli prodlením času nebo jiným nějakým spůsobem pozbyli?
Zdánlivě ledabylá, v podstatě však obsažná otázka ta mne překvapila.
Suchoučký, slabý hošík, na něhož jsem byl s útrpností pohledl, když poprvé spatřil denní světlo, s kterým jsem býval později skoro každodenně v blízkém styku, s nímž jsem si po celou dobu jeho života hrával a kterého jsem tudíž až po tento den pokládal za dítě, jež pomýšlí jen na hračky a rozmarná vyražení, objevil se mi náhle jedinou otázkou ve světle zcela novém. Byltě znenáhla a nepozorovaně dospěl. Já však dospělost jeho spozoroval teprve nyní a z nenadání, což na mne učinilo zvláštní dojem.
Duší mojí šlehlo cosi útrpnosti podobného. Připomenuv si trnitou dráhu vlastního života, díval jsem se upřeně na slaboučkého hocha, kterýž dospěv, chystal se právě učiniti na dráze té první samostatné kroky.
Opíraje se o kraj stolu, byl doposud ještě ke mně nakloněn. V polomužné a polomladické tváři jeho zračila se sice odhodlanost a pevná vůle; avšak celý zjev jeho zdál se předpovídati, že první bouře života slaboučký organismus ten zničí.
Mimovolně ukázal jsem na stolici u stolu a v duchu mi tanulo: Prozatím si, dušičko, ještě sedni, abys – možno-li – nabyla síly.
Teprve když hošík usedl, optal jsem se jej jen tak jako mimochodem:
A kdy ti, prosím tě, myšlénka tato napadla?
Dnes! zní rychle úslužná odpověď. Přicházím právě ze hřbitova.
Ze hřbitova? uklouzlo mi.
Ano – nebyl jsem tam už dávno – skoro rok.
A napadla ti myšlénka ta na hřbitově nebo teprve zde? vyzvídám.
Teprve zde – na hřbitově však vznikl patrně její zárodek.
Jak to?
Rozhodl jsem se tam.
O čem?
O svém budoucím stavu.
Také tato odpověď, pronešená sice rozhodně, ale s přízvukem poněkud truchlivým, mne překvapila.
Nežli však jsem hochovi položil další otázku, dodal:
A přicházím právě k tobě na radu, zdali rozhodnutí mé schválíš.
Rci tedy, dím zvědavě, čím chceš býti?
Rád bych prospěl lidstvu, odpověděl hoch s oním nadšeným chvatem, jakým pronášívá mládež třeba otřepanou frasi, když se jí zdá býti vznešenou; ale spozorovav, že jsem se při slovech těch pousmál, zarazil se.
Nuže? optal jsem se po malé přestávce.
Hošík chvíli váhal; ale vida, že se více neusmívám, odpověděl tímže tónem jako poprvé:
Rád bych – pokud bude možno – přispěl k ulevení lidských bolestí. Chci přemýšleti, studovati a pracovati seč síly moje stačí – chci.
A hošík, tentokráte však beze vší zevní pohnutky, opět se zarazil, jako by pro myšlenky, jež se v duši jeho rojily, neměl slov.
Přes to vše, že mi byl již aspoň něco napověděl, netušil jsem ani z daleka, jaký stav si míní zvoliti. Nezbylo mi tudíž než opakovali svou otázku:
Čím tedy chceš býti?
Farmaceutem! zní pološeptmo, ale rozhodně odpověď.
Technický název skoro zcela řemeslnického zaměstnání, kterémuž se bylo už tisíc tisíců lidí věnovalo, aniž by bylo lidských bolesti právě ubylo – učinil na mne dojem skoro komický.
A jak už tak často se děje, že my starší, zkušenější, když nám mládež něco buď jen napoví nebo nejasně, mlhavě nebo jen kuse o něčem se vysloví, co vyžaduje nutně zvláštního objasnění, nemůžeme se ubrániti pohrdlivé odpovědi, nemohl jsem se tenkráte ani já ubráni ti cynickému úsměšku.
Chceš tedy jako staré báby sbírat bylinky a travinky, chceš vařit lekvary a elixiry? zvolal jsem rozpustile.
Hošík upřev na mne na okamžik své zádumčivé oči, ihned je zase sklopil.
Přeju ti, pokračuju rozmarně, nedbaje truchlivé rozpačitosti, která se jevila ve tváři hošíkově, aby se ti podařilo vynalézti zázračný nějaký universalní lekvar, v kterýž by všickni neduživci světa měli neobmezenou důvěru; neboť jen slepá víra uzdravuje. V tom případu stal bysi se v brzku millionářem a stav se takto relativně samostatným člověkem přiblížil bysi se aspoň k ideálu, po němž tolik millionů smrtelníků marně své toužebné oči obrací.
Odpusť, strýčku, že ti tentokráte odporuju, ujal se slova sestřenec. Tuším, co tím chceš říci. Vím, že churavý ubožák, kterýž trápen bolestmi pozoruje blížící se rozklad těla svého, slídí po každém, byť sebe nepatrnějším prášínku, o němž mu byl někdo zvěstoval, že může mu poskytnouti úlevy nebo trapný život třeba o několik dní prodloužiti; vím, jak bezpříkladný humbug tropil se od počátku světa až po dnešní den buď nevědomě od ignorantů nebo vědomě od sprostých dryáčníků s jedním z nejvážnějších odvětví lidského důmyslu – s léky. ale vše to nevylučuje, jak se mi zdá,možnost, že časem svým po nadlidském duševním namahání třeba ještě několika generací posléze přece se podaří.
Hošík, jenž byl slova ta pronesl chvatně se zápalem, s jakým pronášíváme tak rádi své přesvědčení, umlkl, aniž byl svou periodu ukončil. Slova jeho byla však zřejmým svědectvím, že byl o záležitosti té přemítal a rozhodnutí jeho, věnovati se farmacii, že stalo se buď po delším přemýšlení nebo následkem neobyčejné nějaké události, která v něm byla tyto reflexe zbudila.
Není tudíž divu, že připomenul jsem nyní zcela vážně:
Tentokráte musím žádali já tebe za prominutí, že jsem žertoval. Pozoruju, že rozhodnutí tvé jest pevné; ale není mi dosud jasno.
Dovolíš-li, povím ti vše, milý strýci, vpadl mi hošík živě, ale přece s jakýmsi truchlivým přízvukem do řeči.
Teprve nyní změnil jsem posavadní svou posici a usednuv na divanu, vyslechl jsem mlčky následující vypravování sestřencovo.
Musím se ti především, strýčku, přiznati, počal, že jsem už po několik dní pomýšlel na návštěvu malostranského hřbitova. Byloť mi, jako by mi neustále někdo šeptal: Musíš tam jiti – musíš! A tak jsem se tam dnes odebral.
Nějaký čas procházel jsem se zcela bezúčelně mezi hroby. Tu zastavil jsem se u nějakého pomníku, onde u polozapadlého rovu bez kříže; tu jsem přečetl dlouhý veršík pod nějakým jmenem, onde zase jsem se dlouho díval na prostý nápis, aniž bych jej byl četl; zde upoutal pozornost moji rov plný květin, onde zase kus zpukřelého dřeva, patrně zbytek nějaké rakve – slovem bloudil jsem po hřbitově beze cíle a bez účelu, jako bloudíváme za čarokrásného letního dne známým utěšeným sadem, když nás pranic nehněte, když na nic nemyslíme, na nic nezpomínáme. A přece mi občas tanulo na mysli, že zde práchniví, strýčku, kosti tvé sestry, mé matky.
Hoch, jenž byl poslední slova pronesl s jakousi výčitkou, samu sobě adresovanou, umlkl a zastřev si oběma rukama tvář zůstal bez pohnutí.
Něvyrušil jsem ho z bolestných zpomínek, jež bylo v duši jeho patrně zbudilo připomenutí mrtvé matky.
Posléze spustil prudce obě ruce a pokračoval pomalu, jako by k vypravování svému sbíral teprve materiál:
Byly asi tři hodiny po poledni. Obloha byla takměř bez obláčků a hřbitov skvěl se v žhavých paprscích červnového slunce jako pusté, ale čarokrásné nějaké zákoutí báječného Orientu.
Ze stínu hlavního stromořadí, vedoucího středem starého hřbitova od východu na západ, byl pohled na pravo i na levo skoro oslňující.
Nade mnou koruny košatých stromů, jichž listy, mírným vánkem rozhoupané, leskly se v tisícerých odstínech zelena, od šedavé bezlesklé žluti až po skvoucí brčálovitou zeleň, která v měnivých svých světlech podobala se odlesku tisícerých smaragdů – na právo i na levo pak nesčetné množství rovů s různými kříži a pomníky, skoro vesměs v nejpestřejším letním hávu.
Všechny možné barvy v nejrůznějších odstínech byly tu zastoupeny; ale nade všemi královala barva červená: každý kvítek barvy té, byť sebe nepatrnější, skvěl se v plném lesku slunce plamenně purpurově, kdežto květy purpurové zdály se býti takměř rozžhaveny. Vše kolem mne dýchalo bujným životem – jen člověka jsem tu nespatřil, jen srdce pod rovy více nebila. Hoch umlkl poznovu, jako by se hroužil v luzný obraz hřbitova, jejž byl právě několika slovy nastínil.
A pomysli si, strýčku! pokračoval po chvíli. Několikráte prošel jsem i hlavním stromořadím, několikrát přešel jsem i podle místa, kde srdce matčino práchniví a u rovu jejího jsem se ani nezastavil, ba ani naň nepohledl. Buď že jsem byl čarokrásným obrazem přírody příliš zaujat, buď že v mlhavé myšlenky pohřížen – ani již nevím. Náhle jsem byl ze svého snění libým zacvrlinkáním nějakého ptáčete vyrušen.
Rozhledl jsem se poněkud udiven kolem, pohledl do výše a spatřil v koruně staré lípy šedé ptáče, kterak cvrlinkajíc s jedné drobné větvičky na druhou poskočilo a hned na to s vysokého stromu popoletlo níže do nedalekého keře a s tohoto na úzkou stezičku mezi hroby, kde ležel na zemi povalený starší dřevěný kříž.
Dívám se na ptáče, jak v trávě poskakuje – vidím je několik kroků před sebou vyskočit na povalený kříž a otírat o hranu jeho tenoučký zobáček – však náhle jako by mne někdo v srdce bodnul. Na povaleném kříži čtu jméno své matky. Rozhlednu se kolem; ale nevidím více známý mi matčin rov – hrob přede mnou jest vykopán a z hlíny, po obou stranách vyvržené, vyčuhujou jednotlivé kosti. Kol kolem však samé cizí, ač povědomé hroby. Stál jsem před vykopaným hrobem své matičky.
Hoch umlkl poznovu.
Tentokráte však mu bylo pásmo vypravování patrně přerváno proti jeho vůli. Chtěl totiž ihned zase pokračovati; ale zajikl se a v zádumčivých očích jeho zaleskly se dvě slzy, jež pomalu skanuly po snědých lících.
Nevyrušil jsem ho z bolestných zpomínek ani tentokrát a nebyl bych tak mohl, ani kdybych byl chtěl. Byloť mi podivně truchlivo a bolestno jako jemu a možná, že bych se byl při prvním utěšujícím slově zajikl jako on.
Po krátké pomlčce hoch prudce vstal, přešel několikrát po pokoji a usednuv pak zase na své místo zahájil přitlumeným hlasem další své vypravování:
Stál jsem před prázdným hrobem matčiným bez pohnutí několik minut. Nevýslovná lítosť sevřela mi prsa; před očima počaly se mi dělati mžitky, až se mi oči zakalily. Zdálo se mi, jako bych se díval v otevřený hrob skrze hustý, šedý závoj. Po chvíli shýbl jsem se mechanicky ku vyvržené z hrobu hlíně a zvedl jednu z kostí, jež ležely mně nejblíže.
Kdož ví, byla-li to kosť z těla matčina nebo z těla cizího – ale já ji přece pomalu přitiskl ke rtům. a mechanicky položil zase na totéž místo, odkud jsem ji byl zvedl. A opět jsem se díval upřeně před sebe v prázdný hrob.
Tmavá mastná hlína hřbitovní po jedné stěně, kam bylo od rána slunce pražilo, byla již šedá, kdežto stěna protější, kterou paprsky sluneční teprv asi po dvě hodiny osvětlovaly, byla ještě zvlhlá a tudíž černá – důkaz to, že byl hrob patrně teprve dnes vykopán. I zdálo se mi, že vidím matičku svou před sebou v hrobě ve zpukřelé rakvi, jak s ní byl hrobník víko odtrhl. Pouhá kostra, nelišící se na pohled ničím od milionů koster jiných. Teprve později, když jsem se ve přelud svůj pohroužil a v duchu zrak svůj pozorně upřel na lebku, zdálo se mi, jako bych v zažloutlých, tu a tam zašedlých kostech, zejména čelní, lícní a obou čelistech pozoroval polo již zapomenutou podobu matčinu.
A z mlhavého obrazu toho vynořil se znenáhla obraz úplně jasný a plastický. Viděl jsem v duchu matičku svou tak živě, jako ještě nikdy od její smrti. Černý vlas, nad skráněmi vlnivě na zad sčísnutý, leskl se jako havraní peruť; v snědé, tu a tam drobnou pihou skropené tváři jevila se na vzdor svěžímu ruměnci lící a takměř žhavým rtům nevylíčitelná truchlivost. Jenom černé, hluboké oko, jež druhdy jako černá perla uprostřed úbělu plavalo, nemělo více dřívějšího svého výrazu: zračilať se v něm bolesť bezměrná, bolesť puklého srdce.
A rovněž tak znenáhla, jako se byl tento jasný obraz vynořoval z původní mlhavé jen zpomínky, vynořovaly se z mlhy zapomenutí zpomínky další.
Připomenul jsem si život matčin: dlouhou, takořka nepřetržitou řadu utrpení a bolestí; připomenul jsem si, jak dychtivě slídívala po každém prostředečku, jenž ji mohl poskytnouti úlevy, s jak horečným napjetím naslouchávala každému slovu o možnosti uzdravení; připomenul jsem si, jak děsná úzkosť asi duši matčinu mučívala, když nabyvši přesvědčení o beznadějnosti svého stavu očekávala již na jisto konečný rozklad – a poprvé v životě mém šlehla duší mojí myšlenka: Což vskutku není v široširém světě prostředků, když právě ne k odčinění, tož aspoň k úlevě tělesných a duševních muk, předcházejících konečný náš rozklad?
V tom jsem byl ze svého snivého přemítání vyrušen. Zaslechlť jsem za sebou v stromořadí rupot lehkých kroků v písku a ohlednuv se spatřil jsem štíhlou dívku v jednoduchých kartonových šatech, kterak volným krokem zahýbá právě na poboční jednu stezku mezi hroby téhož oddělení.
Vypravující na okamžik ustal a přejev pravou rukou na příč přes čelo položil mi beze všeho sprostředkování tuto otázku:
Věříš, strýci, v tak zvané náhlé zamilování? Je možno, by dva lidé, shlednuvše se jen jednou zběžně, zahořeli k sobě onou vášní, která.
Otázku tu však nedokončil, nýbrž rovněž tak bezprostředně, jako byl z výpravovacího tonu přešel v ton tázací, pokračoval ve svém vypravování:
Dívka popošla několik kroků po stezce a pokleknuvši u jednoho rovu obrátila ke mně svou tvář. Byla bleďoučká jako lilie; jenom na líčkách pouhý nádech ruměnce. Hladké, alabastrové čílko stínil z části šedý šáteček; jemňoučká, skoro průzračná pleť byla protkána modravými žilkami; uzoučké rtíky byly pevně sevřeny a oči k zemi sklopeny.
V tváři neznámé dívky spočívalo tolik klidu, tolik dobroty, že nemohl jsem zraků svých odvrátiti. Po chvíli dívka zvedla oči a pohledy naše se setkaly: můj upřený, zpytavý, její plachý a plamenný.
A jako by byla pohledem mým vyplašena, dívka rychle vstala, kvapně opustila stezku a ubírala se stromořadím dále k druhému hřbitovu na západě.
Mimovolně jsem ji sledoval zrakem, až zmizela; pak jsem pomalu popošel až k místu, jež byla právě opustila, a rozhlédl se po hrobech; leč hrobu, u něhož byla klečela, jsem nerozeznal.
Na to vrátil jsem se zase ku prázdnému hrobu matčinu. Avšak tentokráte netanul mi více na mysli obraz matčin, nýbrž obraz dívky, kterou jsem byl právě jen letmo zahledl. Místo černého, hlubokého oka matčina viděl jsem nyní v duchu oko modré a jasné sice, ale podobného výrazu jako oko matčino: zdáloť se mi, že i v tomto mírném, jasném oku zračí se bolesť bezměrná.
A od toho okamžiku byl jsem přesvědčen, že nemůže býti vznešenějšího stavu nad onen, jehož účelem jest pracovati k úlevě lidských bolestí.
Hoch skončil své vypravování a upřel na mne svůj zrak, jako by byl jist, že nemohu proti jeho rozhodnutí ani nejnepatrnější námitky učiniti.
Po tom všem, co jsem byl právě slyšel, arci byla každá námitka, byť sebe oprávněnější, nemístna a byla by se zajisté úplně minula účinku. Mlčel jsem tudíž, a hoch vykládaje sobě mlčení mé v příznivý smysl, po malé přestávce připomenul:
Na pouhém tvém souhlasu, milý strýčku, není však dosti. Potřebuju další tvé rady i pomoci. Vím, že jsi se za svého mládí pilně zabýval přírodními vědami. Budiž mi, prosím, nyní nápomocen: půjč mi z knihovny své všechny knihy, z nichž bych mohl čerpati nějakého poučení, a máš-Ii ještě nějaké zbytky svých sbírek minerálií a herbářů, půjč mi i ty. Vrátím ti vše, jakmile budu moci pomůcek těch postrádati.
Závěrečná slova ta byla důkazem, že hošík zvoliv si budoucí svůj stav ihned chtěl zahájili přípravní práce.
Nechtěje mladistvé horlivosti nijak překážeti odpověděl jsem:
Proč bych ti nebyl nápomocen? Vyber sobě z knihovny, co uznáš za dobré, a jakmile budeš hotov probereme bedny starého haraburdí na půdě, nalezneme-li tam ještě něco, co by ti mohlo prospěti.
Hoch dal se ihned do práce.
Vstav s divanu byl jsem mu nápomocen, hledaje a podávaje mu knihy, o nichž jsem soudil, že mu mohou býti prospěšny.
Avšak teprve nyní, když jsem knihovnu svou probíral k určitému účelu, seznal jsem její chudobu; neboť kromě několika starších, již antikvovaných školních knih, neměl jsem skoro žádného spisu, kterýž by byl znalci vědeckou cenou svou imponoval.
Asi ve čtvrt hodině byli jsme s veškerým mým přírodovědeckým bohatstvím hotovi.
Smutně pohledl sestřenec na nepatrnou hromádku knih skoro úplně bezcenných, jež jsme byli na jednu židli narovnali, a svraštiv poněkud čelo podotknul s přízvukem zklamání:
S tím budu brzo hotov – v týdnu to přečtu a v měsíci prostuduju. A to ti, strýčku, za tvého mládí dostačilo ?
 Musilo dostačit, odpovídám. Za mého mládí nebyl snad ani stý díl oněch učebných prostředků v užívání, jakých se nyní na školách i v soukromí užívá jednak k usnadnění, jednak k upříjemnění studia, byť sebe primitivnějšího. Nyní naučí se mládež mnohému takřka hravě, kdežto jindy, když byl nedostatek pomocných knih, když bylo názorné vyučování takměř v plenkách a vůbec vyučováno jaksi patriarchalně, abych tak řekl tradicionelně-universalně bez ohledu na různost povah a nadání žákovstva, nepřiučil jsi se mnohdy v průběhu několika let ani věcem nejnalehavějším, kardinálním, bez klerých na úspěšné další studium nelze ani pomysliti.
Jak to? To přece není možné! vpadl mi živě hoch do řeči.
A přece tomu tak, odpovídám; já na příklad doposud ještě neumím – učiti se zpaměti. Tato zručnosť duševní, kterouž nyní mnohé dítě pravé divy provádí, jest mi skoro úplně neznáma, a podaří-li se mi někdy po nemalém namahání naučiti se něčemu zpaměti, zapomenu to v několika dnech najisto zase.
Necvičils tedy z mládí slovní paměť – toť vše, připomenul hoch jako mimochodem. Za to jest zajisté tvá věcná paměť daleko vyvinutější.
Jistota, s jakou hoch slova ta pronesl, mne překvapila.
Musil jsem mu přisvědčiti.
Máš pravdu, dím. Trvám, že i po letech budu si moci ještě živě v mysli představiti vyraz tvé tváře v okamžiku, když se dnes hlava tvá objevila mezi dveřmi, kdežto z tvého dnešního vypravování již nyní nedovedu ani jediné věty do slova recitovali.
Já zase budu moci i po letech skoro do slova opakovati dnešní své vypravování, ba vše, co jsem byl třeba jen jednou s napjatou pozorností vyslechl, pravil sestřenec, kdežto nějaká sebe dramatičtější událosť, nebo sebe zdařilejší, buď realistický, buď ideální, buď drastický obraz, nějaká fysiognomie, krajina atd. byť sebe charakterističtější, neobyčejně záhy z paměti mé mizí a jen zřídka kdy a toliko v neobyčejném nějakém případu, když je mi fantasie za zvláštního napjelí duševních sil mimořádně nápomocna, vyhoupne se obraz takový před duševním zrakem mým živě; ale vždy jen na několik okamžiků a patrně vždy již velice nepodoben obrazu původnímu.
Slovy těmi primitivní, sotva zahájený náš pokus theoretické analyse lidské paměti ukončen: neboť sestřenec, jsa patrně nedočkav seznati mé přírodovědecké poklady  v bednách na půdě, učinil několik kroků ku dveřím a vzav za kliku zadíval se mlčky, ale výmluvně na mne. Beze slova vyhověl jsem jeho žádosti a za několik minut byli jsme již na půdě. Stály tam tři velké, skoro na prst prachem pokryté bedny. Otevřel jsem jednu po druhé a prohrabal všechny balíky, všechny knihy a všechno ostatní haraburdí; sestřenec horlivě a dychtivě mi pomáhal.
Tentokráte trvala naše práce přes hodinu; ale výsledek její taktéž nebyl příliš uspokojivý. Nalezli jsme všeho všudy několik starých lučebních knih, v nichž na přiklad vykládána různá fluida, jimž přikládána s neomylností vědátorů minulého věku takměř zázračná síla; několik sešitů starých explik z nižší a vyšší realky, pak tři staré herbáře, moly a tarakány prožrané a ohryzené, z doby, kdy jsem ještě navštěvoval občanskou školu svého rodiště.
Oprášivše tyto pochybné učební pomůcky snesli jsme je do mého pokoje a teprve zde počali jsme je bedlivěji zkoumati. Rozumí se samo sebou, že ani knihy, ani expliky, tím méně herbáře mohly sloužiti za pomůcky k hlubšímu a rozsáhlejšímu nějakému studiu. Přes to prohlídli jsme i herbáře dosti pečlivě.
První dva neobsahovaly než-li různé rostliny domácí a tak známé, že v herbáři byly úplně zbytečny. Třetí herbář měl zdánlivě větší cenu. Byla to sbírka rostlin jedovatých a exotických; ale nyní, takměř již po třiceti letech, v kteréžto době bylo s herbáři těmi v pravdě macešsky nakládáno, byly rostliny tak suché, ba některé i zpráchnivělé, že se rozpadávaly, jakmile jsem ten neb onen půlarch, na němž byly lepenkou připevněny, vzal do ruky.
Jen některé, se stonky dřevnatými a tužšími listy a květy, byly doposud relativně zachované aspoň co do podoby; však o původní barvě listů a květů nebylo již ani nejnepatrnější památky. Vše bylo jednotvárně zažloutlé, přihnědlé, šedě nebo špinavě zelené, samá šedá, hnědá a rezavá, ba i černá skvrna a vše páchlo nelibě zpukřelostí a hnilobou. Některé rostliny, dle tvaru znatelné, arci bylo možno i nyní ještě na první pohled rozeznali; ale o většině nebylo již lze ani udati, ku kterému druhu nebo rodu náleží, a musilo býti vzato útočiště k podpisům pod květinou. Pod některou byl pouze podpis český, pod jinou český i německý; pod většinou byly podpisy nejen v obou těchto jazycích, nýbrž i v jazyku latinském. K nemalému podivení svému jsem shledal, že jsou podpisy v celku správné, což bylo vzhledem k okolnosti, že zakládal jsem herbáře ty jakožto žáček v desátém a dvanáctém roce věku svého, svědectvím, že dělo se zakládání to patrně návodem člověka věci znalého.
Tak stálo pod jedním zbytkem květiny pouze české jméno Ocún, pod jinou květinou, kterou jsem však na první pohled podle tvaru lodyhy, listů, květu i ovoce poznal, Atropa Belladonna. Linn. Rulík zlomocný čili Lilek bláznový. Tollkirsche, Wolfskirsche, Schlaf-kirsche, Tollbeere, Teufelsbeere, Juxbeere, Wolfsbeere, Enzerbeere, Windbeere. Schwindelbeere, Waldnachtschat-ten, Walkenbaum.
Pod jinou četl jsem pouze název latinský a jména česká: Datura Stramonium. Linn. Ďurman čili panenské jablko, ježková palice, kravák, bodavé jablko, vojenský mák, a opět pod jinou prostě: Hiosciamus niger. Linn. Blín.
Kromě těchto poznal jsem bez podpisu ještě bolehlav blamatý, šalamounek a lekno menší, kdežto celá řada jiných nebyla již naprosto k poznání.
Daleko zachovanější byly květiny exotické. Nebylo jich mnoho a zvláště vzácnější byly jen několika málo exempláři zastoupeny. Podpisy pod nimi však byly vesměs jen latinské a toliko pod jedinou nalezl jsem podpis pouze český, ale nikoli mým vlastním, primitivním rukopisem psaný, nýbrž velkými, pevnými a charakteristickými písmeny ruky vypsané.
Květina sama byla patrně z rodu lilií, ale kromě lodyhy nebylo již možno ni listy, ni květ rozeznati. Vše bylo pozbylo nejen původní barvitosti, nýbrž i tvaru. Z ohryzených, moly prožraných listů, jichž okraje podobaly se pilkám s různými, nepravidelnými zuby, zbývaly již jen skoro beztvarné kusy, a toliko dle dvou, posud aspoň poněkud zachovaných květů poznal jsem tvar rostlin liliovitých. Podpis květiny té zněl: Ethiopská lilie.
Pohled na květinu tu zbudil v duši mé zvláštní zpomínky z doby, kdy jsem si tyto herbáře zakládal.
Bylať se v herbáři mém octla spůsobem zcela mimořádným. Já sám ji nepreparoval; ba více ještě – květina ta nebyla mým vlastnictvím, byltě jsem jí nabyl spůsobem – nepoctivým.
A nyní, po více nežli čtvrt století, když jsem svadlé, spukřelé a z větší části již skoro v prach rozpadlé zbytky její znova shledl, zbudila v duši mé zvláštní tato květina podivné, polo trpké, polo zádumčivé vzpomínky.
Připomenul jsem si stařičkého učitele svého, jehož návodem jsem si byl před lety herbáře zakládal a jehož vlastnictvím květina ta druhdy byla; připomenul jsem si i spůsob, jakým jsem jí byl nabyl, ba i nápadnou, dlouho trvající zádumčivosť a truehlivosť učitelovu, když byl květiny té pozbyl, a teprve nyní mi napadlo, že měla květina ta dle všeho pro starce toho nemalé ceny buď co nějaká zvláštnosť, buď co upomínka nebo z jiné nějaké, mně úplně neznámé příčiny.
Vzav půlarch, na němž byla květina lepenkou připevněna, do ruky, prohlížel jsem ji bedlivěji.
Byla připevněna na šedavém papíře, jenž byl ještě jednou nebo dvakráte podlepen papírem jiným, původně bilým, nyní již špinavě zažloutlým. Když pak jsem zvedl půlarch s květinou proti světlu, spozoroval jsem, že papír, jehož bylo k podlepení užilo, byl po jedné straně popsán, a při pozornějším dívání rozeznal jsem daleko více čísel nežli písmen. Patrně bylo zde k podlepení užilo k vůli úspoře papíru nepotřebného.
Jiného jsem na květině, ni na papíře nerozeznal a položiv ji zase na místo v herbáři, kde původně ležela, zadumal jsem se. Sestřenec, jenž byl zároveň se mnou herbáře prohlížel a tu a tam, když spatřil nějakou skoro již úplně zničenou nebo nerozeznatelnou květinu, neskrblil nevinně úsměšnými poznámkami toho smyslu, jak důkladná studia bude moci pomocí mých herbářů konali, spozoroval moji zamlklosť při pohledu na Ethiopskou lilii, ale nevyrušil mne po delší čas z mého zadumání.
Posléze však jej mlčení mé patrně omrzelo. Poodstoupil od stolu, kde byly herbáře rozloženy, počal si rovnati vybrané knihy, hotově se tak k odchodu.
Když byl hotov, optal se nesměle:
A herbáře mi, strýčku, také půjčíš?
Vždyť ti nebudou skoro nic platny, namítám.
Kdož ví? odpovídá hoch s tajemným přízvukem. Člověku mnohdy i při pohledu na věc zdánlivě nepatrnou nebo zcela zbytečnou napadne tak ledacos.
Nu – pro mne! dím lhostejně. Vezmi si vše – toliko tuto Ethiopskou lilii ti dáti nemohu.
Při tom položil jsem pravou ruku na květinu.
A proč právě tu ne? táže se hoch.
Poněvadž ji musím vrátit.
Vrátit? – A proč?
Ukradl jsem ji, dím.
Ukradl? – Ty? – A komu? táže se kvapně za sebou hoch.
Bývalému svému učiteli, odpovídám.
Hoch se na několik okamžiků odmlčel, načež připomenul jaksi nejistě:
Má snad květina ta nějakou zvláštní cenu?
Nevím, a pochybuju o tom, odpovídám. Ale právě nyní, když jsem ji byl po letech znova spatřil, zbudila v mé duši výčitky svědomí. Musím ji vrátiti. Zdáť se mi, že bych neměl pokoje, kdybych tak neučinil.
Hoch vrtě nedůvěřivě hlavou připomenul:
Nemá-li květina žádné zvláštní ceny, nechápu, proč bys ji vracel.
Ale dříve nežli jsem mu odpověděl, opravil sama sebe:
Máš pravdu, strýčku! Vrať ji – vrať. Kdož ví?
 Vrátím, odpovídám. Vzav na to půlarch s Ethiopskou lilií položil jsem jej stranou.
Sestřenec urovnal pak a svázal herbáře a učiniv ze všeho, co si byl vydlužil, čtyry balíky, vzal jeden pod páží, a požádal mě, bych mu ostatní zatím nechal u sebe, že si pro ně přijde později.
Vyhověl jsem jeho přání a položiv zbylé balíky do kouta za jednou skříní s knihami podával jsem hochovi ruku.
Hoch byl sice připraven k odchodu a podal mi také ruku; ale přece ještě váhal.
 Přeješ si snad ještě čeho? optal jsem se.
Zadíval se mi zpytavě, ale přece s jakousi nesmělou zvědavostí do očí, jakoby chtěl říci: Ovšem že si přeju – ale ostýchám se přání své vyslovili.
Po chvíli, když jsem mlčel, dodal si zmužilosti a pravil skoro pošeptmo:
Odpusť, strýčku! Ale mně je právě jaksi podivně . Ani bys nevěřil!
A proč? tážu se.
Zcela určitě to sice nemohu udati, odvětil hoch; ale zdá se mi. že toho příčinou Ethiopská lilie.
Jak to?
V okamžiku, když jsi mi, strýčku, pověděl, že’s ji odcizil, slehla duší mojí zvláštní myšlenka.
Jaká?
 Vlastně domněnka nebo předtucha nebo jak bych to nazval, opravil se hoch.
Ale jaká? nalehám.
Hoch opět váhal.
Bylo na něm zřejmě viděti, kterak duševní vyspělosť zápasí s mladickou ostýchavostí. V hlavě jeho byla se patrně zrodila myšlenka, kterou pokládal za zvláštní, neobyčejnou: ale buď neměl slov k vyjádření své myšlenky, nebo byl v rozpacích, zdali je myšlenka ta vskutku závažnou nebo jen klamnou, myšlenkovou bublinou, která byvši pronesena chvíli v různých barvách se leskne, načež se v nesčetné atomy své nicoty rozpryskne.
Chtěl jsem hochovi několika otázkami přispěti ku pomoci; ale dříve nežli jsem pronesl otázku první, charakterisoval on sám svou myšlenku určitěji.
Odpusť, strýčku! pravil. Byl to pouhý nápad – jakási myšlenková jiskřička – ideálně bláhová.
Ale pověz přec jaká! dím suše, ale přece s jakýmsi nádechem zvědavosti. Vždyť přece nemohu souditi o něčem, co vůbec ani netuším.
Odpusť, strýčku, zahajuje hoch stereotypně svou řeč poznovu. Před chvílí ještě se mi zdála býti myšlenka ta závažnou, ba vznešenou, velkolepou a nyní už se ostýchám bláhovy nápad svůj pronésti, abys se mi nevysmál.
Nevysměju – buď ubezpečen, dím vážně; ale odpověď ta stála mne přemahání. Lehkému úsměvu jsem se nemohl ani tentokráte ubrániti.
Hoch, kterýž si byl úsměvu toho nevšimnul, přejel pravou rukou přes svraštěné čelo a pravil:
Vypovím ti tedy, milý strýčku, vše upřímně. Hned v okamžiku, když prohlížeje herbář přišels na tuto podivnou a mně úplně neznámou květinu a polohlasitě jsi přečetl podpis Ethiopská lilie, působilo pouhé vyslovení jmena toho na mne jaksi sympaticky. Květina byla mi milou, aniž bych byl o ní více věděl, nežli co jsem právě na vlastní oči viděl: Lodyhu, několik špinavě zažloutlých, beztvarných listů s ohryzenými okraji a dva liliovité květy.
Také mi neušel dojem, jaký na tebe pohled na květinu tu učinil. A mezi tím, co jsi byl zadumán, díval jsem se na květinu pozorně a duší mojí vířily různé, ale mlhavé myšlenky. Avšak když jsi posléze řekl, že’s květinu tu odcizil, vyhoupla se z chaotických myšlenek mých myšlenka jasná a určitá: napadloť mi, že má květina ta dle všeho tajemnou nějakou moc, které nelze odolali.
Zdálo se mi býti zcela přirozeno, že’s květinu tu odcizil; neboť já sám v okamžiku tom pocítil zvláštní palčivou touhu po ní. Bylo mi jako člověku, kterýž práhna po leta po něčem, o čem se domnívá, že by jej mohlo oblažiti, náhle spatří předmět své touhy před sebou Bůh ví, strýčku, kdybys byl člověk cizí, kdybych věděl, nebo jen tušil, že mi nikdy více nedovolíš na podivnou květinu tu pohlédnouti nebo že bys mi ji nedal darem, kdybych ji od tebe žádal – věř, já bych sáhl k témuž prostředku, bych jí nabyl jako ty.
Opravdu? uklouzlo mi mimo volně.
Dokládám se svou ctí! odpověděl živě hoch a pokračoval pak skoro se zápalem:
Nevím sice, ba ani netuším, co asi tebe přimělo, že’s sobě květinu tu bez vědomí a proti vůli dřívějšího vlastníka přivlastnil; ale mně zdála se býti ještě před chvílí tajemným talismanem. Napadloť mi, že v suchých a ohryzených těch lístkách a špinavě žlutých květech spočívá tajemná moc, zázračná síla, kterouž možno hoře a bolesť lidskou, byť sebe nezměrnější utišiti. Nyní arci jsem sobě úplně vědom, že to byl pouhý nápad, bláhově ideální jiskerka, která mnohdy člověka jen poškádlí, by později lim více cítil svou slabost’ a málomocnosť vůči přírodě.
Hoch umlkl.
Věřil jsem slovům jeho úplně; neboť i na mne byla květina ta před lety, ovšem za jiných okolností, podobný dojem učinila. Rozdíl byl jen ten, že já jí nikdy nepřikládal ani nejnepatrnější nějaké tajemné moci. kdežto sestřenec pocítiv zpočátku po jejím nabytí podobné touhy jako já, setrval aspoň po několik okamžiků, patrně jen následkem associace myšlenek, kterýmiž se byl bezprostředně před tím zabýval, v domněnce o imaginérní její moci zázračné.
Nežli však jsem se v tento smysl vyslovil, ujal se slova sestřenec řka:
Jak vidíš, milý strýčku, pokládám vše, co jsem ti byl právě pověděl, za pouhý, okamžitý vrtoch fantasie; ale přes to vše jest mi tak podivně, že nemohu jinak nežli snažně tě prositi, bys květiny té ještě nevracel. Ponech ji, prosím tě, ještě nějaký čas u sebe.
Ale kdož ví, jakou cenu má pro dřívějšího vlastníka? namítnul jsem.
Pravils, že jí sám nepřikládáš žádné ceny, opáčil sestřenec. Jaké pak ceny může míti pro jiného? Nejspíše by na ni pohlédl a pousmál se nebo svraštil čelo, dle toho, jaké vzpominky by v něm vzbudila. Ale v tom i onom případu by ji zase poodložil a zapomenul na ni snad podobně jako ty. A víže-li jej ku květině té nějaká truchlivá a bolestná vzpomínka, pak by snad i zaplakal – a na probuzení neb oživení bolestného pocitu není přece nikdy na kvap.
V tom vzhledě máš pravdu, připomenul jsem. Vyhovím tvému přání a nechám si květinu tu ještě několik dní. Zasteskne-li se ti po ní, budeš-li jí potřebovali, víš, kde ji nalezneš – ale z ruky ji více nedám.
Děkuju ti, milý strýčku. odpověděl hoch s přizvukem vděčnosti. Ale dovol, abych na ni mohl ještě jednou pohlednouti.
Vyhověl jsem jeho přání a podal mu květinu.
Vzal ji do ruky a dlouho se na ni upřeně díval, pak mi ji zase vrátil.
Podivno, pravil. Čím déle se na ni dívám, tím vice nabývám přesvědčení, že to není než-li vzácná sice, ale v celku bezvýznamná květina beze vší moci, ba i bez oněch účinků, jakými se vyznamenávají na příklad některé květiny svou libou vůní nebo jinými buď léčivými, buď zdraví podrývajícími, ba ničícími účinky. Avšak jakmile ji nevidím, jakmile na ni jen vzpomínám, zdá se mi, že má cenu neobyčejnou. Patrně to pouhý přelud fantasie.
Patrně, dotvrdil jsem bezmyšlenkovitě, když byl hoch dokončil.
Po té jsme se rozloučili.
Hoch mi slisknul ruku a učinil několik kroků ku dveřím a otevřel. Na prahu však se ještě jednou obrátil řka:
Odpusť, strýčku! Nepřipomenuls dříve, že máš také nějakou sbírku mineralií? Přišly by mi také vhod.
Mám, odpověděl jsem. Jsou však také někde na pudě.
A vyhledáš mi je? Půjčíš mi je?
Vyhledám.
Přijdu si pro ostatní balíky i pro mineralie zejtra nebo pozejtří. S bohem!
Po té hoch vklouznul do druhého pokoje a zavřel dvéře.
Zůstal jsem s Ethiopskou lilií o samotě. Mechanicky sáhl jsem po ní a dlouho jsem se na ni díval. Ale podobně jako sestřenec nepozoroval jsem na ni pranic zvláštního a nápadného.
Vzpomínal jsem si také, zdali snad jsem o ní někde něco četl, ale nemohl jsem se na nic upamatovati. Za to oživovala se tím více v mé paměti doba, kdy jsem byl podivné květiny té nabyl, doba mládí.
Jako z mlhavého pozadí vyhupoval se obraz za obrazem z polozapomenutí: tu obraz milý, tu zase truchlivý – tu jasný, skvělý a zářivý, tu zase šerý, zádumčivý nebo příšerný. Tu jsem si připomenul spolužáka z nejútlejšího mládí, který mně byl nakloněn, tu zase hocha, který mne, jak se zdálo, již tenkráte nenáviděl.
Tak vířily vzpomínky duší mojí asi půl hodiny v divoké směsici a duši mou naplnila truchlivost.
Vše – vše už bylo dávno, dávno minulo – a nikdy více se nevrátí. Ta milá bezstarostná doba mládí se svými zlatými sny a smělými plány byla již dávno minula a střízlivá, chladná, ba mnohdy ledová přítomnost šklebila na mne svou odpornou tvář.
Posléze jsem prudce vstal a uloživ Ethiopskou lilii do psacího stolu odebral jsem se, jak mi povinnosť kázala, do redakce, kde jsem na své vzpomínky a na vše, co právě předcházelo, úplně zapomenul.
Následujícího dne odpoledne, když jsem byl po dávném zlozvyku svém hříšné kosti své na divanu natáhl a rozmařilou psychičku svou samu sobě zůstavil, těkalo přeubohé toto mé pravé já nějaký čas hravě jako lehkomyslný motýl s předmětu na předmět, až posléze se zastavilo u Ethiopské lilie.
Odbyvši na rychlo officielní přehlídku v celku zcela prostičkého případu, kterýmž byly zpola ztrouchnivělé zbytky květiny té z prachu zapomenutí na denní světlo vynešeny, raportovala psychička má ve své neomylné suverénnosti samu sobě, že myšlenky a domněnky, vížící se ku květině té, nemají reelního, ba ani pravdě podobného podkladu.
Ký div, že počala se psychička má hned na to bavili nahodilými myšlenkovými jiskřičkami, které vzniknuvše v duševní dílně zdánlivě beze vší pohnůtky vyhupujou se jednotlivě jako z mlhy, pak kolem nás hravě jen se mihnou nebo před námi na několik okamžiku se zatřepotají, aby hned na to navždy zanikly. Později mnohá z jiskřiček těch zůstala déle nad obzorem; za ní vyhoupla se druhá a třetí – pak jako by jiskřičky ty splynuly v malý plamínek. a před psychičkou mojí stál, posud sice jako v mlze, ale přece již dosti zřetelný drobný obrázek z doby, kterouž jsem si v posledních třiceti letech zřídka kdy a vždy jen na okamžik připomínal.
Viděl jsem před sebou nízkou, malou školní světničku – vlastně domníval jsem se, že sedě ve světničce té v jedné z nej poslednějších škamen, odkud bylo oknem viděti nepatrný kostelík, rozhlížím se kolem. Dvě řady škamen – v prostřed úzká ulička, dělící škamny, v nichž sedí nebo sebou vrtí žvavá, ale přece poměrně tichá děvčata, od škamen, v nichž a po nichž skotačí hlučící, vřeštící, ba hulákající hoši.
Známý, všední, skoro bych řekl ošumělý to obraz, jaký každý z nás mnohosetkrát viděl a podnes každodenně viděti může.
Ale školní světnice ta přece liší se od školních světnic tehdejší doby. Nade dveřmi visí zčernalý, zaprášený dřevěný krucifix – jediná to ozdoba církevní. Po stěnách jest rozvěšeno množství, ovšem primitivních a laciných vyobrazení zvířat, květin a různých jiných předmětů.
Tabule nemá obvyklých tehda ještě kolíků, pomocí kterýchž mohla býti výše nebo níže vyzdvihována, nýbrž visí na kladce, majíc vzadu přiměřené závaží, tak že může býti jednou rukou zcela pohodlně po stojanu nahoru nebo dolů pošupována.
Na tabuli samé jsou znatelny stopy po psaní křídou; patrně bylo na ní posledně počítáno a znalec by byl
rozeznal trojčlenku, tehdáž v druhé třídě nejvyšší druh počítání, známý též pod jmenem Regula de tri.
Po obou stranách tabule viděti nevysoké skříně; nad nimi úzké a širší regaly a na těchto množství vycpaných ptáku, malých ssavců, preparovaných plazů, různých koster a tomu podobné. Na jednom regalu viděti učební pomůcky k počítání na spůsob nyní obvyklých počítadel; na jiném malý globus, malou zeměkouli s označenými zeměpásy, pak duté dvě větší polokoule, znázorňující pohled se země na zdánlivou podobu nočních nebes.
Všechny tyto pomůcky názorného vyučování jsou sice správny, ale přece jeví stopy primitivnosti; na první pohled bys poznal, že nebyly shotoveny v žádné továrně, která se výhradně těmi neb oněmi výrobky toho druhu zanáší, nýbrž že jsou sdělány pečlivě a svědomitě sice, ale rukou člověka dilettanta.
Zdá se mi, že poznávám nejen školní světničku, nýbrž i všechny ty malitké kandidáty života, kteří tu ve škamnech buď štěbetají nebo v nich a po nich skotačí.
Tu vidím v první škamně na kraji ideálně krásnou dívčí tvářinku s růžovými líčky, havraním vlasem a temněmodrýma očima. Dívá se upřeně na mne a v jemňoučkých tazích, obzvláště v oduševnělém pohledu zračí se nevylíčitelná dobrosrdečnost. Avšak už tomu dávno, co bývala snad šťastnou – nyní žije, vlastně jen živoří, živíc několik svých zmrzačených sester pranepatrným výtěžkem své jehly.
Na kraji první škamny oddělení chlapeckého sedí štíhlý, elegantně oblečený synek bohatého továrníka. Tvář jeho jest bleďoučká, skoro chorobná, ale výrazná, charakteristická; jevíť se v ní neobyčejná pevná vůle, cosi, co by psycholog nazval neústupností nebo umíněností. Tenkráte miloval hoch ten hru na vojáky a rvačky nade všecko – nyní už tráví druhé decenium v jednom
z nejbohatších klášterů na pomezí českoslezském a před dvěma nebo třemi lety byl zvolen převorem.
Vedle něho sedí hoch v prostých, záplatovaných, ale čistě vypraných cvilichových šatech neurčité barvy. Právě byl s bezpříkladnou hltavostí nakousnul krajíc černého chleba. Boubelatá, zdravím kypící tvář jeho, z které se dívá dvé modrých, smavých očí v božské bezmyšlenkovitosti v neurčité prázdno, jeví přes všechnu zkřivenost orgánů, při jídle působících, onen druh olympického klidu, kterýž u diváků mnohdy i závist budívá. Avšak olympický klid ten byl už dávno z tváře té vymizel a na jeho místo nastoupila úzkostlivá, bázlivá starostlivost. Oči jsou nyní hluboko zapadlé, tvář vráskami rozryta, hlava již skoro úplně lysá a zbytek vlasů jako mléko bílý. Byltě ubožák více nežli dvacet roků prodiurnoval a božská prozřetelnost byla mu jako by ná-davkem i v manželství požehnala, oblaživši jej sedmi zdravými, roztomilými děvčátky.
V druhé lavici rve se právě buclatý zrzek s černovlasým kudrnáčem drobňoučké postavy. Svalovitá pěst zrzkova buší do zad kudrnáčkových, který sebou vrtí a kope do škamny jako zběsilý. Oba už jsou dávno mrtvi; zrzek zahynul asi před dvaceti lety pod vyšehradskou skalou, chtěje tonoucímu člověku přispěti ku pomoci; kudrnáček bůh ví z jaké příčiny vadnul a chřadnul, až své drobňoučké kosti složil k věčnému odpočinku, nedočkav se ani dvacátého roku věku svého.Ba i ta štíhlá, vysoká, navzdor své mladistvosli přece již skoro junonská postava plavovlasé, černooké dívky, která byla takměř s božským poklidem rvačku obou hochů sledovala, již dávno v černé hlíně v prvky se rozpadla. Chudobou tísněna pracovala, když byla vyšla ze školy, asi po pět roků v přádelně a kdysi nešťastnou náhodou utrhl jí stroj pravou ruku – smrt následovala v několika hodinách.
Leč i onen hoch ve velkých, vysokých, patrně otcových botách. jehož šišatá hlava a odporně mrzutý výraz v odulé tváři každému, kdo jej jen jednou spatřil, navždy utkvěli musil v paměti, a kteréhož právě vidím v duchu, jak stojí rozkročen na dvou škamnách nedaleko okna a oběma rukama ve vzduchu šermuje, jako by někomu ukazoval, jak se plave – je taktéž už dávno mrtev. Zahynul také v továrně, spadnuv do kotle s vřící vodou, odkud vytažen již jen jako strašně zohavená mrtvola.
Ten zde, hošík poněkud přihrblý s nápadně vypouklýma prsoma a vypoulenýma, skoro vytřeštěnýma očima, žil později klidně a spokojeně jakožto mýtní výběrčí; ale nyní tráví už šestý nebo sedmý rok v trestnici v Kartouzích, kde má prožiti ještě asi čtrnáct nebo patnáct roků pro zabití muže, kterýž mu byl ženu svedl.
Onen hoch s vysokým, hrdě vyklenutým čelem a hluboko zapadlýma jiskrnýma očima potuloval se později asi dvacet roků světem, nemaje nikde stání a nemoha nikde nalézti poklidu. Teprv asi před rokem vrátil se do svého rodiště – sláb, vysílen a k smrti churav a za několik dní zavřel oci navždy.
Zamračená dívka s přísným výrazem v drsných tazích, kterou právě vidím v duchu, kterak sedí nepohnutě ve škamně a apathicky před sebe se dívá, jako by přemýšlela o nicotě světa, provdala se později za bohatého kupce a žije nyní, ne-li šťastně, tedy aspoň spokojeně v kruhu několika zdravých, silných dítek.
Sousedka její, dívka přítulná a lichotivá jako koťátko, zamilovala si později drsného, surového dělníka z továrny na kartony, provdala se za něj, ale byla od něho týrána, až pak posléze v návalu těžkomyslnosti skončila samovraždou, otrávivši sebe a dvouleté své dítko.
Černooká dívčina s bohatým kaštanovým vlasem a jemnou pletí, která si právě rovná na škamně před sebou sešit ku psaní, sedává nyní den co den na trhu, prodávajíc zeleninu. Oko její není sice už tak vábivé, vlas valně prořidlý a stříbrem protkaný, tvář skoro do hněda osmahlá; leč statná, zdravím kypící žena ta zdá se býti spokojenou, jako by jí snad ještě nikdy nebylo napadlo, že možno také jiným spůsobem žiti nežli žila ona.
U kamen vidím v duchu skupení pěti hochů. Jeden z nich, tvář snědá, smělá, ba skoro drzá, ukazuje soudruhům svým nový prak s dlouhými tkanicemi a vykládá právě, jak daleko asi může prak toho druhu donášeti. Hoch ten dospěv v muže, aniž by se byl určitému nějakému zaměstnání oddal, žije nyní jako bohatý soukromník, o němž nikdo neví, kdy, kde a jakým spůsobem nabyl jmění, kterýmž teď takměř plýtvá.
Druhý hoch, jenž právě napjatě naslouchá výkladu o praku, již v dvacátém prvním roce věku svého zahynul roku 1859 ve válce italsko-rakouské; byltě několik hodin po překročení řeky Mincia nepřátelskou kulí v plná prsa zasáhnut.
Třetí, hoch s dobráckým výrazem v pihovité tváři, byl později po dvacet roků přívozníkem a nyní kdesi nádenničí; čtvrtý, kudrnatý černohlávek s šelmovským výrazem kolem úzkých, smavých rlů, zahynul v bitvě královéhradecké při posledním útoku pruské pěchoty na Problúz; pátý konečně, hoch vysoké, vychrtlé postavy, nápadně dlouhého krku a takových též rukou, které mu skoro až po kolena visívaly, strávil život svůj jako sluha jisté kanceláře; ale dostav asi před rokem, když zaváděny v kanceláři tak zvané nezbytné úspory, výpověď, vrhl se v noci téhož dne, kdy opustil naposled kancelář, na koleje dráhy buštěhradské právě v okamžiku, když rychlovlak vjížděl do stanice u Bruské brány a zahynul strašnou smrtí. Zůstavil zde ženu a několik nezaopatřených dětí. 
Všední, pravšední to případy všedních lidí – ale co bolestí, utrpení a duševních i tělesných muk je provázelo! A jak zřídka kdy zaklepala na dvéře toho neb onoho radost nezkalená – a slalo-li se to přece, jak rychle zase zmizela, zůstavivši v duši žhavou touhu po rajském pocitu, jejž blahem nazýváme!
I viděl jsem v duchu drobňoučké ty kandidáty a kandidátky života tak živě před sebou, jako bych stál před nimi, jako bych je slyšel mluviti i hlučeti.
Náhle zaznělo asi z dvacatera hrdel táhlé, významné citoslovce Pst!
Šum i hluk, kterýž byl v školní světnici panoval, rychle utichl – hoši i děvčata s chvatem zaujali svá místa ve škamnách – v několika vteřinách panovalo tu hrobové ticho.
Pomalu otevřely se dvéře a vešel obstarožný, skoro již padesátiletý muž – učitel.
Malá, ale hřmotná a ramenatá postava s nápadně vysedlými zády a zapadlýma prsoma nečinila snad na nikoho onen příznivý dojem, jakýmž se v obyčejném životě tělesnými přednostmi vynikající lidé na svůj prospěch doporučujou; ba spíše se zdá, že muž ten budíval u každého, kdo jej poprvé shledl, antipathii.
Bezvousá, široká, toliko ku bradě zašpičatělá tvář jeho s mocně vyvinutými lícními kostmi, dosti nápadným širokým nosem a klidným, spíše širokým než vysokým čelem byla sice na první pohled drsná, nepřívětivá, skoro mračná; ale kdo tvář tu bedlivěji pozoroval, shledal, že bývala druhdy neobyčejně jemné pleti, přívětivá, ba snad i smavá, neboť okrouhlé vrásky kolem úst byly zřejmým svědectvím, že nyní již pouvadlé, úzké a obyčejně pevně, skoro zarputile sevřené rty druhdy dosti často, rády a snad i rozpustile se smávaly.
Leč ani oko tvář tu nijak neoživovalo. Byloť bledě šedé, skoro nepozorovatelné a hluboko zapadlé; i zřítelnice byla, zvláště za jasných dnů, neobyčejně malá, mnohdy skoro jako zrnko máku, čímž výraz oka i celé tváře pozbýval oné poutavosti, jakou se vyznačuje oko barev temnějších nebo se zřitelnicí normální.
Podobně byl i hlas muže toho jaksi bezvýrazný, spíše sipavě dětinský než mužně plnozvučný a proto spíše odporný, nepříjemný nežli sympathický.
Dlouho mohls naslouchati jeho vypravování, aniž by ti bylo napadlo, že v proudu bezbarvé, suché, neozdobné řeči jiskří se jako perličky v sluneční záři množství originelních, závažných, ba smělých myšlének, jakýmiž obyčejně vynikají hlubocí myslitelé, kteří byli větší čásť života svého strávili v odloučenosti světa a snažili se vymaniti se z nesčetných předsudků, kterýmiž tuctoví dryáčníci a egoistické pseudokapacity všech odrůd věd přirozenému duševnímu rozvoji lidstva všemožným spůsobem překážejí.
Muž ten v životě svém snad ani na okamžik nespustil se zřetele svůj idol – pravdu a lidskost.
Krása poesie, umění, učenosť, slovem vše, co moderní svět pokládá za nezbytné atributy osvěty, vše to bylo mu planou hříčkou, pomíjelo-li pravdu a lidskosť.
V životě veřejném byl by se muž ten najisto setkal s houževnatou oposicí; mezi muži vyspělými, kteří názory své již nemění, byl by osamotněl a jen mezi vnímavou mládeží, která dlouholetým návykem a z různých subjektivních nebo jiných příčin neuvykla ještě pokládati mnohé předsudky za nezvratné zlo, mezi mládeží, která se ještě samolibě nevžila ve fixní klam, že jest na tomto světě vše již v nejlepším pořádku a že nelze na obrat, na reformu ani pomysliti, byl by zvláštní muž ten nalezl stoupenců.
Jisto jest, že by byl nalezl stoupenců nečetných a jenom takových, kteří nebyvše ještě v přirozeném duševním rozvoji individuelním žádnou klamnou theorií nebo hypothesou na scestí svedeni, zachovali si nejen přirozenou schopnosť k samostatnému, nižádným cizím úsudkem nebo vlivem kalenému přemýšlení, nýbrž i ku zkoumáni nejen záhad posud nerozřešených, ale i k analysi oněch, které pokládá svět už dávno za úplně rozřešené.
Takovým aspoň jevil se mi býti muž ten nyní po letech, když vmysliv se v duchu v dávno minulou dobu sestrojil jsem si pomocí fantasie z razných sporých upomínek jeho obraz.
Pokud odpovídal tento výtvor mé fantasie skutečnosti, arci jsem mohl poznati teprve později, když jsem se s mužem tím poznovu setkal a o povaze, snahách a konečných cílech jeho nabyl reelnějšího přesvědčení; avšak v okamžicích, kdy obraz jeho vyhoupnul se před duševním zrakem mým s neobyčejnou živostí, byl jsem úplně přesvědčen, že jest úsudek můj i o jeho povaze případný.
Vstoupiv vážným krokem do školní světnice popošel muž ten až k první škamně chlapeckého oddělení, odložil klobouk, jejž byl přede dveřmi smekl a pokynul mlčky pravou rukou, by si dítky, jež jej byly dle tehdejšího spůsobu povstáním přivítaly, usedly.
Dítky s nezbytným šumivým a praskavým lomozem usedly.
Učitel popošel ku stolu nedaleko kamen, otevřel klíčem šuple, vyňal z něho houbu a křídu a vrátil se zase k první škamně, před kterou stálá výše připomenutá tabule.
V témž okamžiku kdosi zlehka na dvéře zaklepal.
Učitel se ohledl.
Hned na to otevřely se pomalu dvéře a vešel slušně, skoro elegantně oděný pán s výraznou bledou tváří a mocnými licousy.
Černé jiskrné oči rozhledly se po školní světnici a utkvěly na několik okamžiků v poslední škamně, kde seděl suchoučký, taktéž nápadně bledý, černovlasý kudrnáček.
Tvář mužovu přelétl lehýnký úsměv, polo pozdrav, polo pak znamení, že hošíka vidí. Na to upřel příchozí zrak svůj na učitele, kterýž byl nepohnutě na svém místě státi zůstal, a ukloniv se zdvořile sice, ale jen tak ledabyle, připomenul:
Račte odpustiti, pane učiteli, že vytrhuju. Byl jsem právě u vás v bytu, kde mi bylo zvěstováno, že jste odešel do školy.
Prosím, prosím, odvětil skoro šeptmo učitel.
Rád bych vás o něco požádal, pokračoval neznámý.
Prosím, prosím, opakoval tímže tónem jako dříve učitel, načež dodal: 
Račte se jen vyslovit!
Jsem kupec Višín.
Ah! uklouzlo učiteli. Račte odpustiti, že vás teprve nyní poznávám.
A přicházím v záležitosti svého synka.
Jana? dodal učitel a zrak jeho zaletl do poslední škamny, odkudž kudrnáček zvědavě a přece jaksi ostýchavě pokukoval na otce i učitele.
Ano, pokračoval kupec Višín. Přicházím vás, pane učiteli, žádat, zdali byste ho nemohl již nyní propustiti ze svazku školního a dáti mu vysvědčení.
Ale vždyť pak není školní rok ještě ukončen, pane Višíne! namítl učitel vlídně.
Pravda, odvětil tento, ale schází do ukončení již jen asi tři neděle a já bych rád vzal hochovi soukromého učitele, by jej připravoval.
K čemu? ptal se kvapně učitel.
Ku vstoupení do některé školy pražské.
Ale proč? Vždyť pak hoch ani zde neprospívá právě výborně.
Pravda, pane učiteli, potvrdil Višín. Ale mně musí jiti přede vším o to, dodal po chvíli, aby se hoch můj přiučil také jazyku německému, kterému zde nevyučujete.
Teprve nyní obrátil se učitel úplně k příchozímu a šedé oči jeho vzplály mírným ohněm.
Máte pravdu, pane Višíne, pravil přitlumeným hlasem, klada houbu a křidu, jež držel v ruce, na škamnu před sebou. Nevyučuju zde jazyku německému, ačkoliv jsem sám rodem Němec. Ale pečuju o to, by se mládež přiučila především důležitějším, prospěšnějším věcem, nežli jest kterýkoli jazyk světa.
Ale bez druhého zemského jazyka, bez němčiny přece se nikdo v Čechách neobejde – tím méně kupec, ozval se Višín.
Pravda – avšak dříve jest třeba položiti v útlé duše mládeže základ k životu, ujal se slova učitel. Dříve jest nutno naučili dítě, pokud to vůbec možno, samostatně mysliti, naučiti je dívati se na vše ve světě okem nezkaleným, naučiti je přede vším věcem nejbližším, nejpotřebnějším, a potom teprve systematicky pokračovati a duševní obzor dítěte znenáhla a se zřetelem ku schopnostem jeho s největší obezřelostí rozšiřovati. Vědomosti samy o sobě jsou člověku zbytečným balastem, nedovede-li jich vykořistiti, nedovede-li.
V tom vzhledě praničeho nenamítám, přerušil Višín učitelův theoretický výklad; ale tolik jest přece jisto, že znalosť jazyků cizích činí člověka schopným seznati i věci, kteréž by bez znalosti té nikdy seznati nemohl. Pamatuju se na výrok výborného básníka, kterýž praví, že člověk duševně tolikonásobně žije, v kolika cizích jazycích myslí.
Až posud skoro úplně apathickou tvář učitelovu přeletí při těchto slovech trpký úsměv.
Jakožto sentence všeobecné platnosti jsou slova básníka, vámi citovaného, pouhou frasí, ujal se slova učitel; mohou míti jakési váhy toliko u člověka zvláštního nadání, u člověka totiž, kterýž vyniká výbornou slovní pamětí a kterémuž tento druh učení se, míním učení se slovům, nečiní velikého namahání. Ale rovněž tak značný počet lidí, – nechci právě ani říci že počet větší – nehonosi se tímto druhem paměti a u takových lidí jest učení se cizím jazykům duševnímu rozvoji spíše na škodu než-li na prospěch.
Tomu musím odporovali, namítl Višín; takový člověk arci se naučí jazyku cizímu namahavěji, ale má potom ze znalosti té prospěch nepoměrně značnější. Můžeť pak čísti knihy v jazyku tom psané, může při svých studiích použiti pramenů, jež mu dříve byly nepřístupny, slovem rozšíří vědomosti své v nemalé míře a může pak býti i národu svému prospěšnějším, nežli by byl bez znalosti cizího jazyka.
Ale což pak si, pane Višíne, skutečně tak málo ceníte samostatnosti individuelní? namítl učitel. Nenapadlo vám nikdy, že samostatně myslící člověk, v jehož mozku zrodila se jen jediná myšlénka, lidstvu daleko více prospěl, nežli člověk, kterýž by si byl přivlastnil a z paměti dovedl recitovati nebo na svůj i cizí prospěch uměl používali myšlének všech věků?
Pravda, pane učiteli, připomenul Višín; leč znalosť cizích jazyků nikterak nepřekáží samostatnému nebo i tvořivému myšlení, ba spíše je zásobou cizích myšlenek a názorů podporuje.
Učitel chvíli mlčel, jakoby v duchu zkoumal váhu tohoto důvodu, načež pravil:
V jistém vzhledě máte pravdu, pane Višíne; avšak uvažte, s jakou ztrátou času a zároveň věcných vědomostí bývá znalosť cizího jazyka nabyta.
To přece není ani možno! namítl Višín. Vždyť pak možno naučiti se každému jazyku takořka hravě –  já sám jsem se přiučil podobným spůsobem několika jazykům.
K pouhé, obyčejně potřebě ovšem, pravil učitel; ale nikoli k účelu, jejž máme na zřeteli. Chceme-li čísti knihy, cizím jazykem psané, a chceme-li jim rozuměti, nestačí nám nikdy nepatrná zásoba osmi set neb asi tisíci slov a zručnosť v hantyrování slovy těmi jako v obyčejné každodenní mluvě. Počítejme!
Po těchto slovech vzal učitel křídu i houbu s první škamny a vystoupil na podium před tabuli.
Počítejme, pane Višíne, opakoval; číslice jsou upřímnější nežli sofismy a filosofické sentence a maximy. Chcete-li se přiučiti některému jazyku světovému, neboť jen takový může nám prospěti k účelům, jež máme na zřeteli musíte se přiučiti zpaměti dvaceti až třiceti tisícům slov. Uvažte! Dvacet až třicet tisíc!
Při tom napsal křidou na tabuli číslici 30.000 a pokračoval:
Chcete-li se přiučiti na příklad pěti jazykům, musíte si v paměť svou vštípiti pětkrát třicet tisíc neboli jedno sto a padesát tisíc slov.
Opět napsal na tabuli číslici 150.000 a pokračoval:
A máte-li výbornou paměť slovní, můžete se naučiti denně asi třiceti slovům trvale tj. abyste jich nikdy nezapomněl, nebo-Ii jinými slovy, k přiučení se pěti cizím jazykům potřebujete asi pět tisíc dní nebo-li.
Při tom psal křídou na tabuli a vypočítal následující: 5000 dní děleno 365 činí 13 roků a 260 dní.
Když byl hotov, ukázal rukou na tabuli a připomenul:
Uvažte, pane Višíne – třináct roků a 260 dní, bezmála tedy asi čtrnáct roků bylo by třeba, než byste se přiučil pěti cizím jazykům takovým spůsobem, abyste jich mohl použiti k účelu, jaký máme na zřeteli.
To snad přece není možno! namítl poněkud udiven Višín.
Počítejme dále! odpověděl učitel. Zdá-li se vám čtrnáct roků mnoho, počítejme polovinu – sedm roků. Potom byste se musil přiučiti šedesáti slovům denně. Uvažte! Po sedm roků den co den šedesát nových slov, které si musíte tak vštípiti v paměť, abyste jich nikdy nezapomněl.
A přece jsou lidé, sám jich znám několik, připomenul Višín, kteří se vyznají výborné nejen v pěti, nýbrž i ve více cizích jazycích.
Pravda, – ale každý z nich musil znalosti té věnovati celou řadu let duševního života svého. A život lidský jest přece tak krátký, že nutno každému z nás skrbliti každým okamžikem, pokračoval učitel poněkud horlivěji. Uvažte dále, pane Višíne! Kdyby člověk v těch čtrnácti nebo sedmi letech, jež věnoval učení se cizím jazykům, tudíž pouhým prostředkům ku vzdělávání se, byl se naučil znáti tolik též nebo polovici neb i méně nových pojmů a věcí, jako slov, jak neskonale větší prospěch musil by mu z toho vyplynouti vzhledem k duševnímu jeho rozvoji vůbec. Musím se přiznati, že nejsem v zásadě proti učení se cizím jazykům; ale v moderním životě stalo se to již pravou mánií ve všech třídách společnosti.
Kdož medle neučí se dnešního dne několika jazykům, obyčejně současně? Kdybychom mohli spočítati, mnoho-li bylo času potřebí, nežli si byli všickni, kdož se v jazycích cizích výborně vyznají, zručnosti té osvojili, užasli bychom nad ztrátou času, věnovanou pouze nabytí pouhých prostředků ku vzdělání.
Avšak ještě více bychom užasli, ba zděsili se nad ztrátou nebo lépe řečeno nad zmrhaným časem, kdyby bylo možno vypočítati, mnoho-li času spotřebovala nesčetná spousta bláhovou, kteří cizím jazykům učiti se počali a nedoučili. A proto, ctěný pane Višíne, promiňte, že nevyučuju zde žádnému cizímu jazyku. Mámť na zřeteli věci důležitější – jdeť mi v první řadě o to, vypěstovati v útlých duších dětských ony zárodky, z kterých se mohou vyvinouti charaktery samostatné; jdeť mi o položení základů k přirozenému duševnímu rozvoji individuelnímu.
Učitel náhle umlkl, jako by si byl připomenul, že zabíhá v unavující theoretický výklad, kterýž nemůže zajímati leda člověka, zvyklého zkoumati svědomitě i nejsuchopárnější rozklady nejnudnějších řečníků.
Kupec Višín sice zdánlivě pozorně naslouchal a když byl učitel skončil, zamyslil se na chvíli; hned na to však chvatně, skoro s kategorickým přízvukem pravil, jako by chtěl dáli na jevo. že nepřeje si dalši diskuse:
Pravda, pane učiteli. Ale přes to vše přece vás žádám, abyste laskavě hocha mého ze svazku školního před ukončením semestru propustil.
Tvář učitelovu přeletí trpký úsměv.
Mlčky popošel k jedné skříni nedaleko kamen, otevřel ji a vyndav z nejhořejší přihrádky dvě malé dřevěné krabičky přistoupil zase ke kupci, kterýž byl počínání učitelovo jaksi netrpělivě sledoval.
Račte prominouti. pane Višíne, ujal se slova učitel s klidem člověka, kterýž jest si vědom své duševní převahy, že přání vašemu nevyhovuju bez odkladu. Rád bych vás dříve aspoň poněkud přesvědčil o pravdivosti svých slov, a proto dovolte jen dvě otázky.
Po té položil učitel jednu krabičku na škamnu a otevřev druhou vsypal si z ní něco na dlaň své levice, načež ruku tu zvedl trochu clo výše a pravil:
Nepochybuju, pane Višíne, že znáte drobná ta semínka, jež jsem si byl vsypal na ruku.
Kupec se poněkud nahnul, aby mohl semínka lépe pozorovati; ale hned na to se vztýčil a s pohrdlivým skoro úsměvem odpověděl:
Jak bych neznal!
Nuže dí na to učitel. Můžete mi laskavě. říci?
Toť mák, zní apodiktická odpověď.
Tentokráte pousmál se pohrdlivě učitel; ale úsměv ten tvář jeho jen přeletí, načež tvář ta hned zase jevila neobyčejný, skoro přísný klid.
Mýlíte se, pane Višíne, děl na to učitel.
Ve tváři kupcově kmitlo cosi jako rozpaky.
Tedy je to tak zvaný vlčí mák, odpověděl kvapně dívaje se zkoumavě na semínka.
I tentokráte se mýlíte, pane Višíne, děl učitel s nezměněným klidem.
Žáci i žákyně, kteří byli hovor učitelův s kupcem Višínem napjatě sledovali, chovali se vzorně a ani jediný se neusmál. Ale býti před celou školou dvakrát po sobě učitelem korigovánu, nemůže býti dospělému muži nikdy lhostejno. Višínovy rozpaky se množily.
Nuže, snad tedy poznáte jiné ovoce, připomenul učitel. Vsypav máku podobná semínka zase do krabičky položil ji otevřenou na škamnu, načež vzal druhou krabici, otevřel ji a vyňal z ní dvé pouvadlých malých třešní.
Co soudíte o tomto ovoci? optal se, drže třešničky mezi dvěma prsty do výše.
Višín zkoumá tentokráte ovoce to ještě pozorněji nežli před chvílí drobná semínka a po chvíli odpovídá s jistotou:
To jsou obyčejné ptáčnice!
Učitel neodpověděl. Položiv ovoce zase do krabičky, z které je byl vzal, obrátil se k žactvu a pokynuv rukou do pozadí pravil vlídně s přízvukem poněkud rozkazovacím:
 Višíne – vystup!
Višínův synek, kterýž byl z poslední škamny neustále zvědavě na otce a učitele pokukoval, vypulil poněkud oči, ale uposlechl na slovo. Vyskočil ze škamny a v několika okamžicích stál mezi učitelem a otcem.
Učitel popošel opět ku skříni u kamen a přinesl třetí krabičku.
Ale dovolte, pane učiteli! namítl netrpělivě starý Višín. Vždyť pak jsem nepřišel.
Jen ještě slůvko, vpadl učitel a obrátiv se k hochovi pravil:
Nastav obě ruce!
Hoch uposlechl a učitel vsypav mu trochu drobných semínek z krabičky, kterouž byl právě přinesl, na levou dlaň, vzal krabičku s podobnými drobnými semínky se škamny a vsypal jich něco na nastavenou pravou dlaň hošíkovu.
A nyní, pravil učitel, pověz, milý hochu, co máš na levé a co máš na pravé dlani?
Hošík, který si byl až dosud hrubě ani nevšímal, jaká semínka mu učitel sypal do dlaní, pohlédl bystře do pravé a hned na to do levé své dlaně a odpověděl s úplnou jistotou:
Na levé dlani mám obyčejný, tak zvaný vlčí mák, na pravé pak semínka blínu – prudkého jedu.
A můžeš tatínkovi povědíti, čím se liší semínka blínu od máku? otázal se vlídně učitel.
Mohu, zní odpověď, načež hoch dívaje se s levé dlaně do pravé a zase naopak, vypočítává s jistotou znalce všechny různé vlastnosti.
Otec naslouchá pozorně, ale tvář jeho se rdí, patrně je jaksi zahanben.
Asi ve třech minutách byl hoch hotov a vsypal pak opatrně semínka s dlaní do krabiček.
A toto ovoce snad také znáš? ozval se na to učitel a sáhnuv do třetí krabičky vyňal pouvadlé třešničky.
Toť rulík, odpověděl hošík kvapně, sotva že byl ovoce shlédl, ale hned na to se poopravil řka; Chci říci – ovoce rulíku.
A liší se od obyčejných ptáčnic –čím? táže se učitel dále.
Hošík odpovídá opět s neobyčejnou jistotou, ačkoli nemá tentokráte předmětu, s kterýmž jest mu ovoce rulíku porovnávati, po ruce.
Otec opět poslouchá pozorně a jaksi se zálibou; ale tvář jeho přece se rdí ještě více než poprvé.
Když hošík svůj výklad ukončil, upřel učitel mlčky, ale významně své sivé oči na starého Višína. Také tento chvíli mlčel, načež uchopil rychle ruku učitelovu a několikráte jí přátelsky potřásl.
Učitel porozuměl.
Tvář jeho jevila skoro dětinské rozradostnění, když pravil:
Trvám, milý pane Víšíne, že mi nyní věříte. A zajisté mi také dáte za pravdu, když dím: Což medle jest nám platno, víme-Ii, jak se zove blín po francouzsku, po anglicku nebo v kterémkoli jiném jazyku světa, nedovedeme-li ovoce jeho rozeznati od obyčejného máku? Připouštím, že vše, co vám právě povídám, je jaksi naivní, skoro dětinsky naivní, jako skoro všechny paedagogické methody zdají se býti každému dospělému člověku více méně dětinským pohráváním; ale rcete – což vám platno, víte-li na příklad, že má rulík v jazyku německém celou řadu jmen, že zove se nejen Tollkirsche, Wolfskirsche nebo Schlafkirsche, nýbrž také Tollbeere, Teufelsbeere, Juxbeere, Wolfsbeere, Sehwindelbeere, někde Enzerbeere nebo Windbeere a jinde docela Walkenbaum nebo Naclitschatten – co jsou vám všechna tato jména platna, nedovedete-li ovoce rulíku rozeznati od obyčejných ptáčnic?!
Pravda, pravda, kýval Višín. Nyní vše chápu a děkuju vám, pane učiteli.
A nežádáte, bych propustil hocha vašeho předčasně ze svazku školního? vpadl učitel.
Nežádám ničeho, vece tázaný. Jsem spokojen a přeju vám, pane učiteli, nejhojnějšího zdaru.
Slovy těmi bylo toto intermezzo ukončeno.
Hošík Višínův zasedl na své místo, starý Višín podal učiteli ruku a tento jej doprovodil až ku dveřím.
Na to se učitel vrátil, zavřel krabičky, uložil je do skříně a zavřev skříň popošel zase volným krokem k první škamně před tabuli, načež zahájil obvyklé vyučování po svém zvyku zpočátku monotoně, pak vždy živěji a zajímavěji, až upoutal pozornost všech svých drobných po-
sluchačů, kteří celkem suchopárnému výkladu jeho naslouchali se zálibou, s jakou sledujou dítky obyčejně jen nejkrasší pohádečky. Vše to táhlo před duševním zrakem mým jako nějaké pohyblivé plastické panorama.
Viděl jsem vše tak jasně a zřetelně před sebou, jako by se vše dálo právě před mým zrakem, a přece se mi zdálo, jako by ty známé tváře těch drobných, svěžích, skoro vesměs zdravím kypících dítek byly už sestárly, jako by v nich hoře a bída byly své nevyhladitelné stopy zanechaly. Vždyť znal jsem mnohého z nich již z věku mužného, a podoba ta z doby novější zatlačovala poněkud podobu z věku mládí, kterou mi byla právě fantasie vykouzlila.
Toliko učitel nezdál se mi býti o nic starším. Zdálo se mi, jako bych viděl tutéž podobu, jako před třiceti lety; toliko oči byly zapadlejší, a výraz jejich nevýslovně truchlivý; ba i šat jeho zdál se mi býti ošumělejší, skoro již vetchý, jako šat žebrákův.
Vše, co mluveno, arci doplňovala jen moje fantasie.
Na původní rozhovor byl jsem už dávno úplně zapomněl; ale obsah a hlavní rysy nevyhynuly mi z paměti a nyní reprodukovala si psychička má hovor ten se všemi možnými doplňky a přívěsky fantasie.
Náhle však jsem byl ze svého polosnění vyrušen. Zaslechlť jsem drobné, přitlumené kroky ve vedlejším pokoji a zdálo se mi, jako by byl někdo vzal za kliku. Obrátiv hlavu ku dveřím, spatřil jsem, že se klika skutečně naklonila; na to jsem slyšel zacvaknouti péro a hned po té kdosi pomalu a opatrně dvéře otvíral.
Poznal jsem osobu po pouhém otvírání dříve, nežli jsem ji shledl – byl to sestřenec Hugo.
Pootevřev dvéře vstrčil po svém zvyku obrejlenou hlavu do pokoje. Spatřiv, že nespím, nýbrž že upřeně na dvéře se dívám, usmál se spokojeně, načež celá suchoučká postava jeho vklouzla jak ouhoř do pokoje a popošla ku stolu před divanem.
Odpusť, strýčku, zahájil stereotypně rozmluvu, že tě zase obtěžuju.
Chtěl jsem odpověditi, že není třeba omlouvali se; mladík však mě předešel řka:
Já dnes po celou noc takměř ani nespal.
Byls nejspíše rozčilen, připomínám suše.
Naopak, strýčku, odpovídá hoch. Skoro se ani nepamatuju, že bych býval někdy tak klidný a spokojený, jako právě včera večer, když jsem se vrátil od tebe domu. A přece jsem měl spánek neobyčejně nepokojný. Každou chvíli mě mučil nějaký sen, každou chvíli jsem procitl, a často se mi zdálo, že mě tu neb onde, obzvláště na prsou pobolívá.
Snad jsi s chutí a o něco více večeřel, usmál jsem se, ale spatřiv, že hoch zavrtěl záporně hlavou, dodal jsem:
Nebo jsi churav – buď že mozek nebo třeba systém gangliových nervů.
Ni to, ni ono nezdá se býti příčinou nepokojného mého spánku, vpadl mi hoch do řeči. Pojedl jsem včera k večeři jak obyčejně trochu polévky a cítím se úplně zdráv, jako jsem se cítil včera.
Ale bez příčiny přece spánek tvůj nemohl býti nepravidelným namítám.
Připouštím, dí hoch; leč právě příčinu tu nemohu vypátrali.
A trudí tě to snad tak přes příliš? ptám se s přízvukem poněkud jízlivým. Což pak na lom, strávíme-li jednu nepokojnou noc – jen když se nejeví žádné toho následky.
Právě těch však se obávám, připomíná hoch skoro starostlivě. Bojím se, že budu i dnes spáti podobně nepokojně.
Dle čeho tak soudíš?
Ani sám dobře nevím: ale zdá se mi tak podle snu, které mne mučily.
Což byly tak děsný ?
Nikoliv – ale tak bezpříkladné jasny a určitý, jako málo kdy jindy. Byloť mi, jako bych viděl vše tak jasné a určité před sebou – ni jediná podrobnost nevytratila se mi z paměti.
Tedy přece jen zvýšená činnost nervů, připomínám chladně. A můžeš mi říci, co se ti zdálo?
Nic obzvláště zajímavého, skoro se stydím o tom vypravovali.
Tedy mi aspoň něco naznač vyzývám.
Zdálo se mi, že stojím zadumán na hřbitově před vykopaným hrobem své matičky a vidím před sebou dívku, o kteréž jsem ti byl, strýčku, včera vypravoval.
Reminiscence tedy, připomínám.
Ale já držel v ruce ethiopskou lilii a dívka upírala na mne zarosený zrak, v němž zračila se nevýslovně bolestná prosba, pokračoval hoch.
Patrně taktéž pouhá reminiscence z minulého dne, dím s nezměněným klidem; neboť vše to zdálo se mi býti praobyčejným a přirozeným.
Mně však se zdálo, počal opět sestřenec, že čtu ve tváři a zraku dívčině, ba zdálo se mi, jakobych četl i v duši její – k smrti smutné, k smrti rozlítostněné, že bez ethiopské lilie nemůže žíti, že jen podivná květina ta může jí vrátiti poklid, spokojenost a štěstí. A zdání to rozrývalo duši moji palčivou bolestí, jako bys žhavými kleštěmi srdce mé z prsou po kusech trhal.
Dlouho stál jsem bez pohnutí; též dívka sebou ani nehnula; ale posléze vztáhla ke mně běloučkou svou ručinku. Chtěl jsem jí podati ethiopskou lilii, ale v tom pozoruju, že držím v ruce rozžhavenou květinu neznámého, nikdy nevídaného tvaru s kopřivovitými lupeny, pampuliškovitým květem a kaštanovitým ovocem. I mrštím květinou o zem. Padla přímo před dívku.
Dívka se ruče shybla a zvednuvši rozžhavenou květinu tiskla ji ke rtům.
V tom vidím, že není to květina neznámá, nýbrž svěží, čerstvá ethiopská lilie s čarokrásným sněhobílým květem. Chci vzkřiknouti, ale v témž okamžiku pozoruju, že jsem procitl.
Vyslechl jsem toto vypravování sestřencovo se vzornou trpělivostí a přiznám se, že na mne neučinilo žádného zvláštního dojmu. Byla to patrně rozmarná hra fantasie a hošíkovi byla nápadnou jen tím, že byla neobyčejně živá, tudíž také plastická a barvitá.
Ale toť přece jen obyčejná směsice dojmů z předešlého dne a libovolných výtvoru fantasie, připominám po chvíli. Zajisté byly i ostatní tvé sny podobného druhu.
 Pravda, vece hoch, jen že po každém následujícím zdálo se mi tím pravdě podobnější, že spočívá v podivné té ethiopské lilii zázračná jakási moc, kterouž možno.
Pokládati rovněž tak za přelud fantasie, jako sen vůbec, doplnil jsem hošíkovu řeč. Kdybys nebyl včera ethiopskou lilii spatřil, nebyl bys měl o ní žádné představy.
Ale proč se mi tak houževnatě vtírá v paměť a tane mi neustále na mysli? namítl hoch s onou zarputilostí, s jakou se obyčejně mládež vyptává na věci, které si nemůže vysvětliti.
Nejspíše proto, že jsem ti včera pověděl, jakým spůsobem jsem jí byl nabyl, připomínám, aniž bych byl o otázce hochově hrubě přemítal.
Možná, praví hoch; ale možná že i z jiné pří-
činy.
Ovšem že, přerušuju hocha. Dle všeho z příčin nej různějšího druhu, z nichž by nám snad mnohá napadla, kdybychom všechny okolnosti bedlivě a svědomitě zkoumali. Zdá se, že hlavní příčinou jest ústrojí tvého mozku, milý hochu. Pozorujuť, že máš neobyčejně vnímavou mysl a čilou, skoro bych řekl ohnivou obraznost. A v lakovém případu není divu, když mnohdy i událost nejnepatrnější rozpřádá se v mysli v celou řadu nových obrazů, slovem, zdá se mi, že máš tak zvanou básnickou mysl.
Já básnickou mysl? vpadl mi hoch kvapně do řeči. Vždyť přece víš, milý strýčku, že jsem po celý svůj život snad ani deset básní nepřečetl.
Musil jsem se odpovědi té pousmáti. Bylať zřejmým důkazem, že v duši dospívajícího mladíka doposud ještě i zcela dětinsky naivní myšlénky vyhupujou se na povrch.
Což pak vzniká mysl básnická jen při čtení psaných básní? připomenul jsem jaksi sarkasticky.
Jediná otázka ta dostačila.
Hoch porozuměl, ale zároveň se zapýřil, že byl postižen při naivním výroku.
Chtěje patrně chybu svou hned napravili připomenul kvapně:
Odpusť strýčku – přiznávám se, že.
Nedořekl však, rozpaky jeho se množily.
Přispěl jsem mu nejvšednější frasí ku pomoci.
Ale vždyť pak jsi si ještě ani nesedl, milý Hugo! dím přívětivě a vztyčuju se na divanu, jako bych tím dával na jevo, že vlastní hovor náš počne teprve nyní.
Hoch, kterýž stál těsně u stolu před divanem, pošoupnul si nyní jednu z rákosových židlí blíže a usednul, načež podepřev oba lokty o kolena opřel obě skráně o dlaně, tak že jsem mu viděl toliko prostřední čásť obličeje.
Chvíli jsme mlčeli.
Hoch jevil onen druh povrchního zamyšlení, jež každým okamžikem může se zmčniti v nejživější čilost. Seděl nepohnutě jako socha; ale mírné zachvívání brv a obočí, jakož i nepatrné, sotva pozorovatelné poškubávání svalů kolem úst a očí bylo zřejmým důkazem, že jest poněkud rozčilen. Posléze prudce vztýčil hlavu a složiv ruce křižem přes kolena zadíval se mi upřeně a s trpce bolestným pousmáním do očí.
Nemoha z výrazu tváře ani přibližně vyčísli, co asi mladistvou duši jeho znepokojuje, uznal jsem za dobré vyčkati, až se hoch vysloví sám, abych snad nevčasnou nějakou frasí nedal myšlénkám jeho zbytečně jiný směr a tak hovor marně nerozpřádal do nekonečna.
Po přestávce asi dvou minut ujal se konečně sestřenec slova sám, řka hlasem poněkud truchlivým:
Skoro lituju, milý strýčku, že jsem tě dnes navštívil.
A proč?
Bojím se, že se mi vysměješ.
Proč bych se ti vysmíval?! Mluvímeť vždy tak přímě, upřímně.
Ale já se tě chci na něco ptáti.
Nu, ptej se! – Odpovím ti na vše rovněž tak, jako jsem ti odpovídal jindy, kdykoliv jsi se na něco ptal.
Hoch opět na chvíli se odmlčel, potom přejel pravou rukou na příč přes čelo a položiv ji zase křížem přes levici na kolenou děl:
Můžeš mi povědíti, jak se dostala ethiopská lilie do tvého herbáře?
Musím se vyznati, mě otázka ta překvapila. Očekávalť jsem dotaz zcela jiný, daleko vážnější a zatím ptá se mne hoch na věc, po mém náhledu podřízenou, o které jsme byli ostatně již den před tím hovořili.
Což pak jsem li to neřekl již včera?! připomínám skoro vyčítavě.
Ovšem že’s o tom včera mluvil, milý strýčku, vece hoch s jakýmsi chvatem: ale ty’s pouze něco napověděl.
A ty si přeješ –?
Více, daleko více. Nejdeť mi o pouhé faktum, nýbrž i o vše, co předcházelo i následovalo; slovem, přál bych si zvěděli vše. co utkvělo ti v paměti.
Teprve nyní jsem poznal hlubší význam sestřencovy otázky a zároveň jsem měl nový doklad k tomu, že hoch ten přes všechnu občasně se jevící naivnost skoro již jako muž přemítá.
Přeješ si tedy zvěděti jaksi psychologický průběh prvního mého hříchu, není-liž pravda? dím po chvíli jaksi váhavě.
Ano, dí hoch nesměle. A nečiní-li ti to žádných obtíží – prosím tě snažně – milý strýčku.
Poslední slova pronesl hoch s přízvukem tak tklivé prosby, že bych byl i za jiných okolností žádost jeho sotva oslyšel, neřku-Ii právě nyní, když jsem se byl před jeho příchodem v myšlénkách svých obíral živěji než-li kdy jindy s dobou, v které se byl sběhl nepatrný příběh, o němž přál si hoch nyní zvěděti všechny podrobnosti.
Nuže -– jsem ochoten, pravím; ale nesmíš pokládati každé mé slovo za úplně pravdivé.
Proč to? ptá se hoch.
Prostě proto, že nedovedu vypravovati, odpovídám. Živé slovo bylo u mne vždycky spojeno s obtížemi, zakládajícími se patrně v nedostatku slovní paměti. Chci-li vypravovati věrně a pravdivě, musím vždy dříve přiměřený výraz hledati, a často se stane, že se výraz ten nedostaví v čas, čímž bývá vypravován! moje kusé a kostrbaté.
Ale na tom přece nezáleží, přerušil hoch moji omluvu.
Děj a líčení předmětů, pokračuju, můžeš ovšem pokládati za věrné; tanouť mi doposud živě na mysli. Toliko recitovaná slova, ačkoli obsahu řeči úplně odpovídají, nemohou býti než-li velice nesprávná, skoro již veskrze jen slova moje vlastní.
Hoch neodpověděl: vstav popotáhnul židli svou ještě blíže k divanu a usednuv zase, jako byl dříve seděl, upřel na mne své zádumčivé oči.
Nezbylo mi, než-li zahájiti své vypravováni.
Právě před tvým příchodem, milý Hugo, počal jsem nemoha najiti vhodnějšího vstupu, tanul mi na mysli obraz školy, v kteréž byl položen první základ k mému vychování. Byl to starý jednopatrový domek u kostelíka, a sice v těchže místech, kde vystavena byla asi před desíti lety nová budova, nynější fara.
Chceš-li si představiti, jaké asi měla stará školní budova vzezření, mysli si, že na místě, kde nalezá se nyní hlavní fronta farní budovy, sklání se půda od hlavní silnice asi na metr hluboko, tvoříc tak mírný svah. Na svahu tom stála stará, zaprášená, pošmurná budova školní a zároveň také farní. Avšak i půdorys musíš si mysliti změněný. Přetneš-Ii nynější farní budovu v myšlénkách velkou plochou od pravého rohu hlavní fronty asi o dva metry až k levému jejímu rohu, a sice zde asi o čtyři metry hluboko do vnitř, vytkneš tím směr hlavní fronty v půdorysu staré budovy. Druhá, postranní fronta, která jest šourem obrácena ku kostelu, měla podobný směr jako nyní; ale i zde musíš si mysliti nynější budovu přetnutou velkou plochou a sice od levého rohu směrem k pravému.
Ale probůh, v jaké souvislosti jest vše to s ethiopskou lilií? vpadl mi hoch netrpělivě do řeči.
Jak vidíš, nedovedu vypravovati, odpovídám poněkud nevrle. Místo věcí hlavních počínám pedanticky popisovati dějiště, kde šlehla duší mojí poprvé myšlénka, že musí býti ethiopská lilie stůj co stůj mojí. Raději přestanu.
Ne, ne, strýčku! zvolal prosebně hoch. Vždyť jsi technik; není tudíž divu, že se zálibou popisuješ budovu, jakobys mluvil s odborným znalcem. Možná však, že později pochopím úplně toho souvislost. A proto, prosím tě, pokračuj!
Vždyť tě budu nudit! namítám.
Ó nikoli; budu poslouchat trpělivě, omlouvá se hoch. Vždyť jsem i nyní tak poslouchal – toliko souvislost nebyla mi hned zcela zjevná.
Spíše prosebný pohled hochův nežli tato slova přiměl mne k tomu, že jsem ve svém vypravování pokračoval:
V rohu, jejž tvořily obě fronty staré budovy, nalezala se asi půldruhého metru vysoká kaplička v podobě vydutého válce a v ní primitivní, z pískovce vytesaná socha svatého Jana Nepomuckého. Vchod do oddělení farního, od školy úplně odloučeného, byl z hlavní silnice; byla to zbytečně velká, černá vrata s malými dvířkami. Vchod do školy, nevysoké, taktéž černě natřené dvéře, nalezal se uprostřed vedlejší, ku kostelu obrácené fronty.
Tentokráte jsem ustal ve svém vypravování sám: neboť podrobný popis ten zdál se býti i mně zbytečným.
Když však hoch ničeho nenamítal, pokračoval jsem po malé přestávce:
V tu dobu, o které mluvím, nalezaly se v školní budově tři světničky a malá předsíň, v kterých vyučováno. Škola byla sice dvojtřídní, ale nežli jsi vstoupil do třídy druhé, tj. poslední, potřebovals k tomu čtyry roky. První rok, vlastně jen první léto, poněvadž nejútlejší mládež zimního času nevyučována, byl jsi vyučován v připomenuté již předsíňce v prvním patře, kde sedělo žactvo na nizoučkých dlouhých lavičkách a kde konaly se jen jaksi přípravy k pozdějšímu vyučování. Zde se spíše hrálo než učilo. Byla tu sice také tabule, ale žádne škamny, tak že psaní na příklad vůbec ani vyučováno býti nemohlo. Průpravní třída ta nazývána u nás tehdáž kuchyňkou, patrně proto, že bylo místnosti té druhdy používáno za kuchyň.
Z této průpravní školy na spůsob nynějších takzvaných opatroven nebo dětských zahrádek přišels do jiné v přízemí, v které již vyučováno počátkům čtení, psaní a počítání; z léto mohls po roce postoupiti do třídy první taktéž v přízemí se nalezající. Teprve z této skutečné první třídy mohls opět po roce, ovšem jen tenkráte, prospíval-lis, postoupiti do třídy druhé a zároveň nejvyšší, která se nalezala v prvním patře a do které se vcházelo kuchyňkou, ku kteréž vedly hned od vchodu na pravo dosti příkré dřevěné, vyšlapané schody s hrubým, ale pevným dřevěným zábradlím po jedné straně, kdežto
druhá strana přilehala ku stěně. Postup v první dvou přípravních oddělení nebyl nesnadný: za to tím nesnadnější z první do druhé třídy, ana bývala tato poslední vždycky přeplněna. Jelikož nebylo žádné vyšší třídy a v době, kdy já školu tu navštěvoval, u nás jen zřídka kdo pomýšlel na vyšší studie, strávila větší čásť žactva v druhé této třídě obyčejně dvě nebo tři leta, než vystoupila; ba vím se ještě pamatovati, že někteří moji spolužáci a spolužačky strávili v třídě té pět i více roků.
Kdy a kým bylo zvláštní toto zařízení školy té zavedeno, nemohu udati; ale trvalo již od dávna a před rokem 1848 nikomu nenapadlo zavésti nějaké změny neb opravy.
Rozumí se, že lišil se tu i spůsob vyučování nemálo od nynějšího systematického. Musilť tu býti zcela nevyhnutelně brán, obzvláště v třídě poslední, ohled na různost stáří a pokročilost žactva; neboť mnohý ze žáků, jenž byl už několik roků v třídě té strávil vyznal se ve všem, čemu bylo v letech těch vyučováno, kdežto nově přibylí žáci byli ve věcech těch ignoranti.
Úkol učitele druhé třídy byl tudíž velice nesnadný. Pokud mu dostál, ovšem přesně a podrobně udati nemohu, poněvadž bych soudil pouze dle mlhavých dojmů z mládí, kdy není možno něco podobného posouditi; ale soudím-li dle úspěchu vyučování, připomenu-li si totiž dřívější své spolužáky a zkoumám-li, jaký dojem na mne ten neb onen z nich učinil, když jsem se s ním v mužném veku zase sešel, musím vyznali, že mé výsledek pozorování mého až překvapil.
Toť vskutku zajímavé, připomenul sestřenec, kterýž byl suchoparné vypravování mé s napjatou pozorností sledoval.
Poznalť jsem po letech ve všech svých spolužácích a spolužačkách, pokračoval jsem nedbaje vyrušení, vesměs lidi rázovité, lišící se nemálo od ostatních. Připouštím sice, že mnohé náleží také na účet osady, kde strávili první dobu mládí pod křižujícími se dojmy života velkoměstského a venkovského; ale vedle toho zajisté působilo nemálo na duševní rozvoj jejich i vyučování školní.
Základní rysy povah arci se lišily a liší posud; neboť přirozená povaha člověka v podstatě a jádru svém zřídka kdy se mění. Jsou to vesměs povahy mírné a tiché, ale samostatné, spíše přemýšlivé a pozorující než-li jednající, a mnohdy i trpné; povahy neobyčejně houževnaté, v práci a jakémkoli zaměstnání spolehlivé a žádného pobízení nebo ponoukání nepotřebující: zároveň však také vzdorovité, ba zarputilé, kdykoli šlo o záležitosti zásadní, povahy hrdé, které se nikdy před nikým nepokořily, raději bídu a hlad snášely, než by se byly před kýmkoli, třeba jen na okamžik jakýmkoli spůsobem ponížily. Za vlídné slovo byly vždy ochotny učiniti vše: přísný nebo surový rozkaz však se u nich vždy minul účinku.
Takový asi jest povšechný ráz těchto lidí, z nichž jen málo který byl požehnán vezdejšími statky nebo se domohl vynikajícího nějakého postavení společenského; většina žila a žije v poměrech trudných, ba nuzných; někteří z nich si sice i zoufali, ale pokud vím, toliko dva klesli mravně – jeden vinou cizí. druhý svou vlastní.
A to zoveš, milý strýčku, úspěchem vyučování školního? přerušil mne sestřenec.
Vyrušení to přivedlo mě skoro do rozpaků. Musil jsem chvíli o svých vlastních slovech přemítati, než-Ii jsem odpověděl, a přiznám se, že na přímou otázku tu neodpověděl jsem ani zdaleka tak, jak toho zasluhovala.
Je-li účelem vychování něco jiného, pravil jsem váhavě, nežli vypěstovali přirozené zárodky dobrých vlastností duševních v úplnou samostatnost, sluje-li vychování toliko nahromadění vědomostí a používání vědomostí těch k ukájení sobeckých záměrů, nebo je-li účelem vychování jen urovnávání dráhy životní k domáhání se příznivých neb i skvělých postavení ve společnosti, potom arci jest vypěstování samostatných charakterů paedagogickým bludem, který se mstí i na celých pokoleních. Ale zdá se mi, že ani v době největší mravní korrupce nemožno podceňovati zvláštní sílu duševní, která spočívá v povaze samostatné a často i v poměrech nejtrudnějších jevívá se spůsobem překvapujícím.
Ale tím se odchylujeme od věci, připomenul sestřenec, kteréhož byly tyto mé povrchní reflexe patrně neuspokojily. Raději vypravuj!
Máš pravdu. dím, jsa sám nespokojen, že zabíhám na scestí. Na to jsem navázal pásmo svého vypravování násilně.
Učitel druhé třídy, počal jsem, měl tedy následkem různosti svých žáků a žaček úkol velice nesnadný. Musilť jednak bráti ohled na ignoranty, jednak zase dbáti oněch, kdož byli již několik roků ve třídě jeho strávili. Řekl jsem již, že nemohu udati, zdali a pokud úkolu tomu dostál; ale spůsob jeho vyučování byl nad míru poutavý a zajímavý. Vyučovalť názorně – učil všemu možnému se zřetelem k životu praktickému.
Obyčejně zahájil vyučování skoro nahodile a monotoně, ale v průběhu čtvrt hodiny upoutal pozornost žactva, že naslouchávalo se zatajeným dechem, a skončil vždy otázkami, na které žáci a žákyně odpovídali. Pokud se pamatuju, zdá se mi, že cenil si samostatného, byť i mylného úsudku nade všechno a že vždy a ve všem měl na zřeteli, by každý žák na všechny věci kolem sebe, na každý případ, na každou záhadu pohlížel vlastním svým zrakem a neřídil se nikdy úsudkem cizím.
Byl výborný počtář a methoda jeho vyučovati počtům byla velice praktická; neboť pokud vím, všickni jeho žáci, s kterýmiž jsem se později v životě setkal, vynikali jako zruční počtáři a logika jejich mnohdy bystrostí svou překvapovala.
Vedle toho byl rovněž tak vřelým milovníkem věd přírodních. Mnozí z rodičů jeho žákův pokládali sice tuto jeho náklonnost za pouhou libůstku člověka, který neví, jak by zbytečný čas svůj trávil; ale spůsob, jakým dovedl svým žákům vštípiti náklonnost k těmto věcem, nasvědčoval tomu, že jest mu pěstování věd těch více než pouhou hříčkou.
Avšak nejen pouhou náklonností, žáci jeho vynikali také neobyčejnou znalostí věcí a úkazů přírodních, s jakouž se u dětí v stáří devíti až patnácti let zřídka kdy setkáváme. Vyučovalť nas nejen zeměpisu a dějepisu, nýbrž i zoologii, botanice a mineralogii, ba i lučbě a hvězdářství.
I hvězdářství?! vpadl mi opět do řeči sestřenec s přízvukem skoro satyrickým. Toť přece není ani možno!
A přece pravda, dím klidně maje na zřeteli zvláštní spůsob, jakým se to dělo. Byly to ovšem jen prvopočátky nejprimitivnějšího druhu, ale po mém náhledu úplně stačily, by každý z nás, kdo ze školy přímo do života vstoupil, měl aspoň jakýsi názor do všehomíra. I tomu vyučoval názorně a musím se přiznati, že mi základní vědomosti, jichž jsem tu byl nabyl, přišly v pozdějších letech, když nám ten neb onen profesor o těchže věcech přednášel, nemálo vhod.
Ve škole poznali jsme vůbec rudimenta. Především nám vštípen názor o nekonečném prostoru, o domnělém středu všehomíra a rotaci nebeských těles kolem středu toho; potom nám vyložena rotace zeměkoule kolem osy její a kolem slunce, vyložen zvířetník a naklonění osy zeměkoule ku zvířetníku a vyvozena z toho závěrka o různých podnebích a ročních počasích.
Na to nám vypravováno o planetách a jejich drabantech, vyložena nám jejich rotace, a pověděno v podstatě vše, co mysl dětská pochopiti mohla; po té přikročeno k výkladu o stálicích, o různých skupeních hvězd a vše to s takovou názorností, že idiot mohl nepochopiti a nenalézti v tom záliby. A za krásných letních večeru uvedl nás pak učitel často pod šíré nebe, kde nám na obloze ukazoval různá skupení hvězd a vykládal, co uznal za dobré a nutné.
Ale všemu tomu, co mi, strýčku, právě vypravuješ, namítl sestřenec, nemohu ani v nejmenším odzískati nějakou praktickou stránku. Zdá se mi, že to byla přece jen spíše pouhá hříčka než-li vážné zaměstnání.
Trvám, že se tak bude zdáti na první pohled každému, odpovídám; neboť účinky tohoto vštěpování základních pravd přírodních útlé mládeži neležívají vždy na bíledni, ačkoli po mém náhledu o dalším směru vývoje duševního takměř rozhodujou.
Nechápu tvých slov, dí nedůvěřivě sestřenec. Či snad jsi sám na sobě podobných účinků spozoroval?
Přiznám se, že mi posud ještě nikdy nenapadlo o tom přemítati, pravím, ale právě nyní, když jsi mi byl otázku tu položil, napadlo mi cosi, co může aspoň poněkud přispěti k vysvětlení. Pamatuju se, že jsem byl dříve, nežli jsem postoupil do druhé třídy, hoch neobyčejně bázlivý a pověrčivý. Bujná mladistvá obrazotvornost předváděla mi za soumraku a ve tmě, když jsem se octnul o samotě, nejděsnější obrazy a přeludy, tak že jsem se samotě vyhýbal a za nevím co ve světě nebyl bych v noci šel na příklad podle hřbitova.
Namítneš snad, že’s býval za útlého mládí podobně bázliv a pověrčiv, poněvadž jest něco podobného u mládeže zcela přirozené; avšak já se zcela dobře pamatuju, že po dvou letech sedával jsem již zcela bez bázně za pozdních večerů letních na vršině nad Bertramkou, odkud možno zcela pohodlně přehlednouti celý hřbitov malostranský, že sedával jsem tam dívaje se snivě do hvězd nebo na hřbitov, že sestupoval jsem později s vršiny té za čiré skoro tmy až ku hřbitovu a šel pak podle hřbitova, aniž bych byl pocítil nějaké úzkosti nebo bázně, která se duše mé druhdy zmocnila vždy, kdykoli jsem se třeba za jasného dne, neřku-li v noci, octnul někde na liduprázdném, odlehlém místě.
Změna ta neušla mi již tehdá; ale nenapadlo mi ani tenkráte, aniž později zkoumati její příčiny, a nyní nemohu jinak, nežli připsati ji na vrub prvopočátkům věd přírodních.
A soudíš, že mělo vyučování to takový neb aspoň podobný vliv i na ostatní žactvo? oplal se sestřenec.
Nemohu jinak nežli přisvědčiti, odpovídám. Ne-měls neohroženějších hochů a děvčat nad ony, jež byly dvě nebo tři leta v druhé třídě strávili. Bázeň před duchy a přízraky byla u nich tak řídká, jako mezi dospělými vzdělanci. A že prodlením času bázeň ta více se nevrátila, poznal jsem na každém z nich, s nímž jsem se byl později setkal. U všech jevilo se jakési hrdé vědomí, že nic ve světě neděje se nadpřirozeně, všickni, i ti, kteří byli zůstali beze všeho dalšího vzdělání a chléb svůj v potu tváři dobývají, vždy jen s pohrdlivým úsměvem nebo sarkasticky zmiňovali se o věcech nadpřirozených.
Teprve nyní kmitlo ve tváři sestřencově cosi jako by byl slovům mým počínal věřiti. Mlčel však a já pokračoval:
Avšak kromě toho mělo vyučování to i jiný ještě vliv. Připomínámť si zcela dobře, že vstoupil jsem do připomenuté druhé třídy jakožto hoch velice nábožný, ba bigotní. Nebyloť na cestách, kudy jsem často chodíval, kříže nebo sochy neb obrazu nějakého svatého nebo světice, jež bych nebyl znal a podle kterýchž bych byl šel, aniž bych se byl nejméně třikráte křížem požehnal. Nebylo dne, kdy bych z rána, v poledne a večer nebyl nejméně po hodině strávil na modlitbách, slovem konal jsem v pobožnosti věřícího křesťana katolického více, než-li víra katolická předpisuje největšímu hříšníku. Když pak jsem vystoupil ze školy svého rodiště, byl jsem sice taktéž ještě zbožný hoch; ale výstřednost moje v pobožnosti byla se nápadně zmírnila a prodlením dvou nebo tří dalších roků byl jsem ve věcech víry v podstatě těchže náhledů jako nyní co muž dospělý.
Tentokráte by mě byl sestřenec zajisté nechal ještě déle mluviti, aniž by mne byl vyrušil; ale já ukončil sám.
Chvíli jsme mlčeli; na to se ujal slova sestřenec:
Odpusť, milý strýčku, pravil nesměle, že tě na něco upozorním. Naslouchám sice pozorně a věř, že mě vše, co vypravuješ nemálo zajímá; ale zdá se mi, že vypravuješ příliš zevrubně, rozvláčně. Kdybys rozmluvu naši napsal a dal vytisknouti, trvám, že by málo kterého čtenáře pobavila.
Káravé připomenutí to bylo sice pronešeno co možná šetrně, ale dotklo se mě přece skoro až nemile.
Podivno, pravím po chvíli, tobě zdá se býti vypravování mé rozvláčným, mně zase na opak kusým, neúplným, povrchním. Zdáť se mi, že neřekl jsem ani stý díl toho, čeho jest nevyhnutelně potřebí věděti k úplnému.
Odpusť, strýčku, vpadl mi hoch stereotypně do řeči. Jsemť příliš dychtiv zvěděli tresť, než abych mohl trpělivě sledovati podrobnosti. Možná, že tě později sám požádám za vysvětlení té neb oné věci: ale prozatím, prosím, vypravuj, seč možná stručně.
Budiž, pokusím se aspoň, dím na to. Vmysli se tedy dle toho, co jsem ti byl napověděl, v situaci. Mysli si, že sedím za čarokrásného letního odpůldne ve školní světnici, v třetí nebo čtvrté lavici na kraji a učitel že nám právě cosi velice zajímavého vykládá. Všickni nasloucháme s napjatou pozorností. V celé třídě panuje takové ticho, že bys zaslechl každé zaskřípnutí péra, kdyby někdo psal; avšak nikdo nepíše, vsickni sedí jako přimrazeni majíce oči upřeny na učitele, kterýž stojí klidně před první škamnou chlapeckého oddělení vypravuje o domnělých obyvatelích – Kralomoce!
Den před tím byl nám vypravoval o velikosti planety té, a o její vzdálenosti od slunce; pověděl nám, v jakém čase a s jakou rychlostí probíhá dráhu svou kolem slunce a mnoho-li dráha ta měří; slovem vyložil nám v podstatě spůsobem co možná nejpopulárnějším vše, čeho bylo třeba, bychom si o oběžnici té učinili pojem co možná nejjasnější. Přitom arci bral útočiště k nejrozmanitějším porovnáním, aby nám usnadnil pochopení ohromné dálky, velikosti a vůbec všeho, co zdálo se mu býti pro mladistvé duše příliš abstraktním.
Výklad ten, jsa podobný oněm, jež předcházely o planetách slunci bližších, daleko mne tak nezajímal, jako vypravováni o imaginerních obyvatelích zvláštní té planety, kterou nám byl učitel již dříve také častokráte na obloze ukázal a jejíž zvláštní zlatoskvoucí lesk byl mi utkvěl lak v paměti, že jsem ji po lesku tom poznal i tenkráte, když oko mé maně a bezúčelně zabloudilo k noční obloze a bez ohledu na ostatní skupení hvězd výhradně na této hvězdě utkvělo.
Vmyslil jsem se v báječný ten život na Kralomoci, kde den trvá toliko našich pět hodin, a kde tudíž obyvatelé v několiku minutách dokonávají, k čemu my potřebujeme celé hodiny. Vmyslil jsem se v tu báječnou
říši obrů deset a více sáhu vysokých, kteří skoro každodenně mohou pozorovali zatmění na slunci nebo na měsíci, jejichž rok rovná se našim jedenácti a kteří tudíž dosahujou stáří 800 až 1000 našich let.
Tentokráte však se učitel uchýlil od svého systematického spůsobu výkladu. Skončiv výklad svůj o domnělých obyvatelích Kralomoce poukázal, aniž by byl dříve předeslal věcný nějaký výklad, v stručnosti k domnělým obyvatelům dalších dvou oběžnic. Hladoletu, kde panuje 90kráte slabší světlo a rovněž tolikráte menší teplota než u nás, kde nahražuje v noci sedmero družic denní světlo, kde den trvá asi 10 našich hodin a rok skoro našich 30 let; pak Nebešťanky, kde jest asi 360kráte slabší světlo a menši teplota než u nás, odkud viděti jest slunce jen tak malé jako my vidíme Venuši, a kde rok trvá našich 84 let.
Ale probůh, strýčku, jak vše to souvisí s ethiopskou lilií? vpadl mi poznovu sestřenec do řeči.
Nedbaje vyrušení toho pokračoval jsem ve svém vypravování následovně:
Učitel, skončiv výklad o jmenovaných oběžnicích, pravil: Zbývá nám, milé děti, již jen poslední známá a od slunce nej vzdálenější bludice, Vodan, kterýž byl roku 1844 objeven, vlastně.
Učitel však nedokončil, nýbrž náhle prudce se obrátil, svěsil hlavu a počal přecházeti podle prvních škamen.
Nenadálé toto odmlčení bylo zajisté všem nám nápadno a pamatuju se zcela dobře, že pozoroval jsem ve tváři učitelově neobyčejný nepokoj, ba rozčilení skoro až zimničné.
Zdá se mi, že bych příčinu toho uhodl, připomenul sestřenec.
Možná, dím, já však si to nikdy nedovedl vyložili.
Což pak se nepamatuješ, strýčku, praví hoch kvapně, že byl Vodan objeven roku 1846 a nikoli o dva roky dříve?!. Možná tedy, že učitel váš, kterého mi líčíš jakožto muže přísné vědy a skoro až pedantického, vyřknuv nesprávný letopočet, chybu svou hned poznal a sám před sebou i před vámi se zastyděl. Nebo snad ty sám se mýlíš v letopočtu?
Nikoliv, odpovídám. Pamatuju se zcela dobře, že udal učitel tenkráte letopočet 1844. Nevynikalť jsem již tenkráte žádnou bystrou pamětí slovní a ciferní a zaznamenával jsem si k radě učitele toho, kterýž byl u mne tento duševní nedostatek záhy spozoroval, vše, o čem jsem soudil, že bych mohl v brzku zapomenouti.
Tak stalo se i tenkráte. Když byl učitel den před tím věcně vykládal o různých poměrech jmenovaných planet, zaznamenal jsem si každé jméno a každé číslo, ba každou důležitější větu, neboť učitel vykládal pomalu a zřetelně. Později jsem se všemu tomu namahavě a pracně naučil zpaměti, tak že jsem mohl i nyní čísla ta aspoň přibližně správně opakovati.
Následujícího dne však, když vypravoval pouze o domnělých obyvatelích líče suše, ale přece velice zajímavě imaginerní jejich život, naslouchal jsem jako v polosnění a teprve v okamžiku, když pronesl jmeno Vodan a hned na to udal letopočet jeho odhalení, trhlo to mnou a já sáhnuv mechanicky po tužce, ležící u denníku mého přede mnou na škamně, zaznamenal jsem si učitelem udaný rok – 1844.
Sestřence toto mé vysvětlení patrně nemálo zajímalo. Ale domnívaje se, že byl skutečně uhodl příčinu, pro kterou byl učitel náš tak náhle svůj výklad přerušil, uspokojil se tím a duši jeho opanovala zase dřívější zvědavosť.
Není tudíž žádné pochybnosti, než-li že stalo se tak z příčiny, kterou jsem byl udal, pravil. Ale nyní, prosím tě, strýčku, nemuč mě déle a dopověz!
Ale vždyť jsi mne tentokráte vyrušil sám! připomínám.
Odpusť! zní prosebně omluva. Jen vypravuj!
Učitel, počal jsem, přecházel asi deset minut podle škamen. V třídě panovalo hrobové ticho; nikdo se ani nepohnul, ba bylo slyšeti i dech oněch žáků, jichž plíce v tu chvíli právě z té neb oné příčiny namahavěji pracovaly.
Posléze se učitel zastavil a obrátiv se k nám obličejem pravil:
Promiňte, milé dítky, že jsem nemohl ve svém výkladu pokračovati. Učiním tak zejtra nebo pozejtří.
V hlasu jeho spočívala zvláštní elegická měkkosť a trvám, že nepochybím, když dodám, že obyčejně klidný, chladný, ba střízlivý muž ten byl v okamžiku tom nevýslovně bolestně dojat.
Ještě chvíli postál nepohnutě jako socha, polom sáhl mechanicky do náprsní kapsy, vytáhl hodinky a podívav se, kolik je hodin, pravil polohlasitě jako by mluvil sám k sobě:
Podivno! Teprve tři hodiny – tedy ještě hodinu.
Na to dodal hlasitě k nám:
Musím přece ještě dnes ve svém výkladu pokračovati.
Počal. Avšak místo aby byl pokračoval o obyvatelích Vodana, pokračoval ve výkladu o exotických květinách, jejž byl téhož dne z rána zahájil.
Žáci několik minut tiše naslouchali; ale k nemalému podivení učitelovu počali býti za nedlouho nepokojní. Ten neb onen sebou pohnul; nastal mírný šum a za chvíli bylo slyšeti i přitlumený ševel. Učitel, nejsa tomu zvyklý, ustal ve svém výkladu a upřev skoro přísně zrak na jednoho z žáku, kterýž byl nejnepokojnější, pravil:
Co to? Vždyť jste nepozorní!
Hoch, na něhož se učitel právě upřeně díval, vstal a nesměle připomenul:
Odpusťte, pane učiteli! Pokračujete ve výkladu dopoledním o květinách
Nu, co má býti? optal se skoro nevrle učitel.
A nedokončil jste ještě odpolední výklad o obyvatelích na některých bludicích – Kralomoci, Hladoletu, Nebešťance a Vodanu.
V tváři učitelově jevilo se překvapení.
Zdá se, že byl v několika těch okamžicích přetvářky úplně zapomněl, o čem byl vykládal. Věděli jsme sice, že bývá zapomětliv a roztržit, ale tentokráte byla zapomětlivosť jeho příliš nápadna. Byv upozorněn arci si hned zpomenul, o čem byl před několika minutami vykládal; ale nechtěje patrně započatý nový výklad zase měnili připomenul:
Vím, vím – ale budu o tom vypravovati zejtra nebo pozejtří; dnes dokončím výklad dopolední a ukážu vám některé vzácnější květiny.
Na to pokračoval ve výkladu, jejž asi ve čtvrt hodině skončil. Pak přistoupil k jedné ze skříní u kamen, kde měl uložené své sbírky, a vyňal z ní herbář s květinami exotickými. Položiv jej na stůl bral jednu květinu po druhé a ukázav nám každou zvlášť opakoval v stručnosti, co byl o ní již dříve obšírněji vypravoval, a podal ji pak krajnímu v první škamně, kterýž prohlídnuv si ji z blízka podal ji sousedovi, až prošla rukama všech žáků a žaček.
Asi po čtvrt hodině zvedl učitel mechanicky jednu květinu do výšky a připomenul lakonicky: Ethiopská lilie.
Slyšel jsem jmeno to v životě svém poprvé vyšloviti a již pouhé vysloveni jeho učinilo na mne zvláštní, skoro nevylíčitelný dojem.
Tenkráte arci jsem neměl slov pro jeho naznačení; ale po letech zdálo se mi, že bych mohl dojem ten aspoň přibliženě charakterisovati. Bylo mi totiž asi jako člověku, který sedě dlouho v tichém liduprázdném, ale báječně krásném sadě v hlubokém zadumání zaslechl by náhle z houští vonných keřů nevýslovně sladkým hlasem pronešené vlastní své jmeno.
Byl jsem pouhým jmenem mile překvapen a zcela dobře se pamatuju, že po několik vteřin, co učitel držel květinu ve výši a já na ni upřeně upíral zrak, cítil jsem jakousi milou, posud ještě nikdy nepocítěnou úzkostlivosť.
Tenkráte arci měla květina ta zcela jiné vzezření nežli nyní po letech. Bylať výborně preparovaná a úplně zachovaná; listy její byly zelené, skoro jako svěží a toliko květy měly již tehda barvu jemně oranžovou, což však celku nebylo nikterak na ujmu.
Dlouho však jsem se na květinu dívati nemohl. Učitel náhle spustil ruku, obrátil květinu a podívav se na ni pravil polohlasitě:
Ale vždyť pak jsem vám o této květině posud ještě nevykládal.
Na to položil květinu před sebe na stůl a chvíli se na ni upřeně díval.
Pozoroval jsem na něm podobné pohnutí jako před tím, když byl svůj výklad o domnělých obyvatelích Vodana tak nepředvídaně přerušil. Tvář jeho, před tím klidná, ba skoro přívětivá, rychle se zachmuřovala, brvy pomalu se stahovaly a čelo vraštilo.
Nyní soudím o této změně v ten smysl, že pohnutí to přece se lišilo od pohnutí předcházejícího. Soudím totiž, že bylo první zbuzeno náhle, jakousi zpomínkou nebo myšlénkou, která jako blesk šlehla duší, kdežto toto druhé vzrušení mysli učitelovy bylo nejspíše následkem znenáhla v duši vznikajících myšlének, nebo z mlhy zapomenutí pomalu se vyhupujících zpomínek, z kterých se obraz teprve spřádá, kdežto v prvním případu obraz dle všeho náhle objevil se před duší učitelovou.
Tuto různost obou pohnutí ovšem jsem si charakterisoval dle různých zevnějších známek, jež mi byly utkvěly v paměti, teprve později, po letech. Tenkráte mi nic podobného nenapadlo a pamatuju se jen ještě na to, že učitel, stoje chvíli nepohnutě jako v trpké vzpomínky pohřížen, náhle prudce sebou pohnul a přejel pravou rukou přes tvář, jako by byl stíral slzu. Avšak hned na to jsem zcela zřejmě viděl, že skanuly mu dvě slzy po tváři. Učitel rychle se obrátil a vyšel ven.
A to je vše? ozval se sestřenec tónem poněkud vyčítavým, v němž se zřejmě zachvívalo zklamání.
Skoro vše, odpovídám, neboť vše, co následovalo, jest tak všední, že mohu se o tom zmíniti velmi stručně. Učitel vrátiv se asi po pěti minutách zase do školní světnice, přecházel chvíli mlčky podle škamen v popředí, pak přistoupil ku stolu a aniž by se byl na ethiopskou lilii více podíval, vzal ji do ruky a obrátil. Na to vyňal z desek herbáře všechny květiny, které tam byly ještě zbyly, a vloživ do desek těch pouze ethiopskou lilii uložil ji do nejhořejší prázdné přihrádky ve skříni.
Po té klidně a trpělivě čekal, až si žáci a žákyně prohlednou květiny, které měli v rukou. Když se tak stalo, a všechny květiny byly vráceny, složil je učitel na sebe a takto je pak uložil bez desek na ono místo ve skříni, kde se před tím celý herbář nalezal.
Ale jak se octla ethiopská lilie v tvých rukou, strýčku? táže se sestřenec.
Také zcela jednoduše, dím na to jsa vlastním svým vypravováním poněkud již unaven; vždyť jsem ti už včera řekl, že jsem ji ukradl.
Avšak proč a jakým spůsobem? dotírá na mne hoch s neustupností člověka, kterýž stůj co stůj chce něco vyzvěděti, co mu někdo buď nechce neb nemůže pověděli.
Příčina toho jest mi rovněž tak temná a mlhavá jako tobě, dím po chvíli. V duši mé zdánlivě zcela bez pohnutky vznikla neodolatelná žádostivost po květině té. Již v okamžiku, když učitel položil květinu opět na stůl, zdálo se mi, že ji vidím neustále před sebou, a když pak později učitel skříň, v které byl lilii uschoval, klíčem zavřel, bylo mi jako člověku, kterémuž vlekou před očima nejmilejší bytost do žaláře.
Na vše to zcela dobře se pamatuju; ale příčina toho zůstala mi po dnes temna. Také na to se pamatuju, že od onoho dne býval jsem vždy první ve škole a poslední školní světnici jsem opouštěl; že před vyučováním stál jsem mnohdy po čtvrt hodině před uzavřenou skříní a že vždy, kdykoli učitel později skříň tu otevřel, vztýčil jsem se poněkud ve škamně, bych viděl, nalézá-li se lilie na témže místě, kam ji byl učitel uložil, a že jsem byl vždy jaksi uspokojen, když jsem z daleka zahledl aspoň její obrysy.
Také musím připomenouti, že se mi, jako dnes v noci tobě, o květině několikráte zdálo; ale sny mé nebyly nikterak živy, nýbrž mlhavy a všechny jsem zapomenul.
Tak minulo několik týdnů a nadešel poslední den školního roku. Byl jsem zase prvním ve škole, ale na lilii skoro jsem už ani nevzpomínal.
Po odpoledním vyučování učitel obvyklým spůsobem s námi se loučil, klada nám na srdce celou řadu ctností.
Poslouchal jsem pozorně a byl jsem tklivým výkladem skoro až k slzám pohnut. Pak nám učitel oznámil, kterého dne bude výroční zkouška, a propustil nás.
Dítky radostně a vesele hrnuly se ze školní světnice; já zůstal po svém zvyku poslední.
Když jsem vstoupil na práh, obrátil jsem se ještě jednou. Spatřil jsem učitele u otevřené skříně, v níž byla uložena ethiopská lilie; viděl jsem, jak bere desky do ruky, jak rozevřev je pohledl do nich, zdali se tam květina nalézá. Po té desky zase zavřel, dal je pod páží a obrátil se k odchodu.
Nezbylo mi, nežli překročiti práh. Tentokráte byl posledním ve školní světnici učitel. Avšak hned v předsíňce, která byla již úplně prázdná, zabočil jsem k oknu, jako bych se na něco na ulici díval a učitel mě předešel. Plížil jsem se pak za ním po schodech. V přízemí otevřel učitel dvéře první třídy, pak dvéře druhé třídy a shledav, že jsou již obě světnice prázdny, vyšel ze školní budovy a vytáhl z kapsy klíč, aby zamknul.
Teprve nyní mne shledl, jak šourám se pomalu po schodech. Mlčky vyčkal, až jsem se doloudal dolů a nechal mě vyjiti; pak zavřel na klíč.
Nevěda skoro ani co počínám, zůstal jsem přede dveřmi státi. Před školou nebylo už živé duše; všechny děti byly se již rozprchly. Učitel ubíral se podle školy a teprve když zahnul kolem rohu k hlavní silnici, hnul jsem se i já.
Několika skoky byl jsem u rohu, odkud jsem viděl, že ubírá se učitel k domovu, jenž byl asi tři sta kroků od školy vzdálen. Plížil jsem se za ním ve vzdálenosti asi desíti kroků nespouštěje očí s desek, jež nesl pod pážím.
A ty’s mu pak někde desky vytrhl, není-liž pravda? přerušil mne netrpělivý sestřenec.
Nikoli. dím, zmocnil jsem se jich jiným způsobem. Když totiž učitel dospěl až k dómu, v němž bydlil, zastavil se, jako by o něčem přemýšlel. Přešel jsem na druhou stranu silnice, odkud jsem učitele pozoroval. Po chvíli se obrátil a ubíral se nazpět touže cestou, kterouž byl přišel, ku škole.
Učinil jsem po jeho příkladu; ale sledoval jsem jej po druhé straně. Zastavil se před vchodem do fary, vzal za kliku dvířek ve vratech a pootevřev dvéře vešel do předsíně.
V několika skocích byl jsem přes silnici a u těchže dveří. Byly pootevřeny. Viděl jsem do široké a dlouhé předsíně, v které panovalo pološero, poněvadž byla osvětlena toliko malým okénkem nad vraty.
Učitel zaklepal na dvéře na pravo, kde bydlil kaplan, náš katecheta, a když se nikdo neozval, vzal za kliku a zkoušel, může-li otevříti.
Bylo zavřeno.
Učitel se rozhledl kolem, jako by někoho hledal, načež popošel o několik kroků dále a otevřel dvéře, vedoucí do zahrádky.
Do šeré chodby padlo nyní více denního světla, tak že jsem zřetelněji viděl, co se v ní dělo.
Učitel vstoupiv na práh díval se do zahrádky; pak prudce pokročil ku předu a zmizel. Patrně byl osobu, kterou hledal, zahledl někde v zahrádce. Zároveň jsem také zcela zřetelně viděl, že nemá více desek pod pážím a že dvéře za sebou zase zavřel, tak že panovalo v předsíni pološero jako dříve.
Několik okamžiků jsem byl na rozpacích, co počíti. Ethiopská lilie vznášela se neustále před duševním mým zrakem; neviděl jsem nic kolem sebe, nežli zvláštní tuto květinu, která byla v mé duši pravou vzpouru spůsobila. V několika okamžicích však jsem se rozhodnul a rovněž tak jako činíváš, milý Hugo, ty, kdykoli mne navštěvuješ, vklouznul jsem opatrně pootevřenými dveřmi do předsíně.
Ovanul mne neobyčejný chlad. Býval jsem v předsíni té druhdy dosti často; neboť katecheta náš, muž dobrý a neobyčejně vlídný, častokráte nás hochy zval, abychom si v zahrádce zaskotačili a my tak také činivali. Ale tentokráte se mi zdálo, jako bych se byl octnul v místnosti úplně neznámé.
Teprve nyní jsem také spozoroval, že jsem neobyčejně rozčilen a že mi pot teče takměř v potůčkách po skráních. Sejmul jsem čepici; chlad předsíně působil na mne, jako by mně někdo hlavu studenou vodou polil.
Mimovolně sáhnul jsem si k srdci; tlouklo prudce a prsa má se dmula.
Učinil jsem krok ku předu, ale hned na to zase jsem se vrátil až k pootevřeným dveřím, kde opřev se o dveřeje zůstal jsem stati, nevěda, mám-li dále jiti nebo předsíň opustiti.
V tom zaslechl jsem bíti v bytu kaplanovu hrací hodiny, jež jsem byl druhdy často slýchal; hned na to začaly hodiny hráti.
Slyšel jsem tklivý, skoro bolestný nápěv jedné z nejkrašších marianských písní. Naslouchám pozorně a skoro bych byl úplně zapomněl, kde se nalezám. Když pak píseň dozněla, rozhostilo se v předsíni opět hrobové ticho.
Učinil jsem opět krok ku předu, po chvíli druhý a třetí a rozhledl se kolem.
Předsíň byla skoro úplně prázdna. Toliko v jednom koutě, skoro až u dveří do zahrádky vedoucích, stála stará, zpukřelá zpovědnice, kterou sem byli před dvěma nebo třemi lety z kostela vynesli; na druhé straně byly schody, vedoucí do prvního patra, a u schodů těch stálo taktéž staré vysoké klekátko se širokým pultem a nad klekátkem byla v malém výklenku umístěna nepříliš velká socha Panny Marie.
Pohledl jsem na sochu a zdálo se mi, jako by byla zahalena v mlhu: neviděl jsem nežli temné její obrysy. Postoupil jsem tedy o několik kroků blíže; oko mé padlo na pult pod sochou a u srdce mne bodlo.
Spatřil jsem tu leželi hnědé desky, v nichž byla ethiopská lilie.
V mžiknutí oka byl jsem u pultu a otevřel desky. Květina ležela v nich. Třesoucí se rukou sáhl jsem po ní, vyňal ji z desek a desky zase zavřel.
Chvíli dívám se v pološeru na květinu. Ale před očima počaly se mi dělati mžitky; zdálo se mi, jako by byla i květina jaksi omžená. Mimovolně postoupil jsem k pootevřenému vchodu z ulice, odkud vnikala jasná prouha denního světla do předsíně. Teprve nyní vidě jsem chvíli jasně; ale hned na to se mi zdálo, jako by se květina halila opět v mlhu.
Mnu si oči, obracím květinu proti světlu; ale oči se mi vždy více kalí. V tom zaslechnu přitlumený hovor ze zahrádky; hned na to otevřely se dvéře ze zahrádky do předsíně vedoucí a na prahu objevil se učitel s kaplanem.
Ty’s pak vyrazil ze dveří a uprchl s květinou, přerušil mne opět sestřenec.
Nikoliv, pokračuju nedada se másti, nebyloť už možno. Couvnul jsem jen o krok a nalezal se v pološeru, kde mne aspoň s místa, kde se právě učitel s kaplanem nalezal, nebylo viděti. A pomalu šoural jsem se podle zdi, až do kouta, kde panovala skoro čirá tma a odkud jsem mohl vše, co se v předsíni dělo, pozorovati, aniž bych byl někým, kdo pravě v předsíni té pozorněji se nerozhledl, pozorován.
Přes to vše rozčilení mé se zmáhalo; srdce mé úzkostlivě bilo a zcela zřejmě jsem pozoroval, jak dmou se mi prsa a dech se mi krátí. Na štěstí nezdržel se učitel s kaplanem na prahu než asi tři minuty. Dopověděli si pološeptmo, co si chtěli povědíti a podavše si ruce rozloučili se. Učitel ustoupil do předsíně a kaplan zavřev za ním dvéře, odebral se patrně zase do zahrádky.
V předsíni nastalo větší šero, než li když byly dvéře ty otevřeny; ale já, jsa na přítmí to již uvyklý, mohl jsem přece předměty v předsíni daleko lépe rozeznati než učitel, kterýž byl pravě z úplného denního jasna vstoupil do šera. Přitlačiv se ještě více do kouta, viděl jsem, kterak učitel volným krokem ubíral se ku klekátku, na které si byl desky své před vstoupením do zahrádky položil, jak vzal desky pod páži a pomalu ubíral se dále prostřed předsíni k východu. Dospěv až ku dveřím zastavil se a sáhnul pravou rukou pod levé páží, pod nímž měl desky, jakoby se chtěl podívati, zda-li se tam i květina nalezá; ale urovnal si jen desky lépe pod pážím a pootevřev ještě o něco již pootevřené dvéře, vyšel na ulici a zavřel.
Octnul jsem se ve větším ještě přítmí: ale oddechl jsem si, jako když člověk, jemuž bylo po několik minut hrozilo největší nebezpečí, náhle se přesvědčí, že z nebezpečí toho již vyvázl. Teprve nyní jsem spozoroval, že jsem byl půlareh dosti tuhého papíru, na němž byla preparovaná květina úzkými pásky lepenky přilepena, skoro křečovitě tiskl ku svým prsoum; ruka má poněkud sklesla a já učinil několik kroků ku předli až ku dveřím a vzal za kliku. Ale nestiskl jsem; ještě chvíli jsem postál, naslouchaje se zatajeným dechem, nepřichází-li někdo z domu nebo z ulice, a když pak jsem neslyšel, než odměřený klapot hodin z bytu kaplanova, stiskl jsem kliku opatrně a bez hluku a přitáhl k sobě.
Dvéře vrzly. Vrznutí to projelo mi duší jako dýka; ale proud světla, jenž vniknul do předsíně, mě hned zpamatoval. Pooteřel jsem dvéře ještě více, načež pomalu a opatrně vystrčil jsem hlavu.
Na ulici nebylo živé duše. Střelhbitě proklouzl jsem dveřmi. Byl jsem na ulici.
Rozhledl jsem se kolem sebe a nevida než-li v dáli po silnici přijíždějící kočár, popošel jsem až k silnici a spatřil odtud učitele, kterýž byl právě dospěl skoro až k domu, v němž bydlil. Díval jsem se za nim, jako se díváme za člověkem, který nám byl upřímně nakloněn a právě nás navždy opoušti, poněvadž jsme mu byli mimovolně ublížili.
Díval jsem se však jen několik vteřin.
Učitel se zaslavil. Viděl jsem z dálky zcela dobře, že sáhl po deskách pod pážím, že je otevřel a nejdříve jaksi zkoumavě kolem sebe a později i do dálky směrem ke mně pohlížel. Rozuměl jsem mimice té líp, než-li kdyby mi byl někdo slovy něco vykládal, a střelhbitě se obráliv spěchal jsem podle silnice v opačném směru, kterýmž byl učitel od školní budovy odešel, k domovu.
Teprve u domu, odkud bylo viděti faru i školu, jsem se zastavil a ohledl. Spatřil jsem učitele, jak vchází právě na faru.
Vrazil jsem do domu, pospíšil chodbičkou do bytu, jenž byl náhodou prázdný, a v několika okamžicích byla ethiopská lilie ukryta pod peřinou v mé posteli.
Když jsem zase vycházel, potkala mě matka, která na první pohled mé rozčilení poznala.
Co pak se ti stalo, hochu? optala se starostlivě.
Nic, mamičko, nic– pranic, zalhal jsem sotva dechu popadaje.
AIe vždyť jsi celý uřicen, připomíná matka tonem poněkud káravým.
Běžel jsem trochu, omlouvám se.
Matka se mi zadívala zkoumavě do očí, pak mi pohrozila prstem a připomenula:
Pozor, hochu! Tak se neběhá, – a vešla do pokoje, aniž by si mne více povšimla.
Pomalu šoural jsem se ku dveřím a vykradl se ze světnice před dum.
První můj pohled padl na budovu farní. Byla zavřena. Díval jsem se na ni neodvratně asi po pět minut; potom jsem spatřil, že se dvéře černých vrat otevřely a že vystoupil z nich učitel. Za ním spatřil jsem katechetu. Učitel na vše strany se rozhlížeje ubíral se ku škole a zahnul kolem rohu; katecheta zůstal na prahu státi.
Viděl jsem také, že učitel otevřel školu, že vešel do vnitř a asi po desíti minutách zase se vrátil k faře, kde chvíli rozmlouval s katechetou, kterýž byl na něj čekal. Na to jsem viděl, že se rozloučili a že učitel ubírá se volným krokem k domovu. Nebylo pro mne žádné pochybnosti, že učitel pohřešiv před domem ethiopskou lilii domníval se, že ji bud na cestě nebo na faře nebo snad ve škole ztratil a proto že se vrátil.
DIe toho měla květina ta patrně pro něj přece daleko větší ceny, než-li se zdá, připomenul sestřenec, kterýž mě byl tentokráte déle než jindy nechal mluvili.
Pochybuju, dím na to; nanejvýše snad cenu vzácnosti; neboť pokud se pamatuju, nenalezl jsem jí posud ještě v žádném skleníku, aniž v jakémkoli cizím herbáři, ba více ještě – nepamatuju se, že bych byl o ní někde něco bližšího četl a zdá se mi jen, že jsem buď ve škole nebo někde jinde náhodou slyšel, že jest vlastí její jižní Amerika. Ale nechť už měla cenu nějakou nebo nic, mne za můj skutek trest přece neminul.
Jak to? vpadl mi sestřenec do řeči. Prozradil tě někdo? Byl jsi citlivě trestán a kým?
Neprozradil mě nikdo, ba posud kromě tebe, milý hochu, a ještě jen jedné osoby nikdo nezvěděl, jakým spůsobem jsem byl květiny té nabyl. A přece mě stihl trest a to trest citlivější než jakým se krádež vůbec tresce. Výčitky svědomí.
Nedokončil jsem.
Poslední tato dvě slova zbudila sestřencův smích.
Takového závěrku jsem se, milý strýčku, nenadál, připomenul. Očekával jsem vypravování daleko zajímavější, věcnější a chceš-li, třeba i závažnější; ale ty chceš patrně skončiti po spůsobě mravokárných povídek pro dospělou mládež.
Po těchto slovech hošík tak srdečně a upřímně se rozesmál, že nemohl jsem jinak, než-li zasmáti se také.
Po chvíli však hoch sám náhle ustal se smáli a pravil po svém zvyku:
Odpusť, strýčku, že jsem tak nezdvořilý a směju se, když jsem tě byl oloupil o odpolední zdřímnutí. Prosím tě – dopověz mi svou historku třeba i s mravokárným zakončením! Vyslechnu tě, jako bych byl tvým zpovědníkem.
A právě zpovědník jest nebo vlastně byl první osobou, která se o tomto mém skutku dověděla, připomenul jsem.
Opravdu? usmál se hoch nedůvěřivě s nádechem satirickým a dodal vážněji:
Trvám vsak, že to sotva bylo včera nebo předevčírem.
Už tomu bez mála třicet roků, pokračuju hrouže se opět v zpomínky. 
Čítával jsem sice již tenkráte v různých spisech pro mládež tak často bezmyšlenkovitě citované fráse o výčitkách svědomí; ale věř, hochu, že slova ta stala se frásí jen tím, že byla tak často a bezúčelně opakována.
Jeť cosi zvláštního v pocitu spáchaného skutku, jejž pokládáme za nesprávný nebo nehodný lidské důstojnosti.
Avšak na štěstí pro pachatele a na neštěstí pro mravokárce zřídka kdy někdo skutek lidské důstojnosti nehodný v pravdě také za takový pokládá nebo když tak přece činí, dovede si jej mnohdy sofistickým spůsobem vyložiti na skutek, k němuž byl okolnostmi donucen a tak sama sebe ospravedlní. Nicměně v případu, kdy člověk skutek takový.
Ale probůh, strýčku, ty moralisuješ!? přerušil mne hoch vyčítavě. Toť jako bych slyšel plnokrevného mravokárce.
A přece to není více než ohlas oněch výčitek, jež mi asi před třiceti lety svědomí mé Činilo, dím vážně. Když jsem totiž téhož dne večer na ukradenou ethiopskou lilii pohledl, zalily se mi mimovolně oči slzami. Představil jsem si v duchu učitele, jak jest snad truchliv. a dlouho, dlouho jsem se díval na květinu. Nevynikala však ničím zvláštním nad květiny tohoto druhu a právě tato její vlastnost budila v mé duši tím trpčí výčitky svědomí. Jak rád bych byl skutek svůj napravil, ale nebylo možno.
Nemohl jsi květinu prostě vrátil? optal se hoch tonem poněkud naivním.
Pravda, dím; ale byl bych tím spáchaný již skutek odčinil? A k tomu se vmysli ještě v moji bázeň, že snad časem svým učitel přece se doví, kdo a jakým spůsobem mu květinu uzmul, zvláště pak po prázdninách, když isem přišel opět do školy a učitel hned první nebo druhý týden sám nám vypravovoval, že posledního dne minulého školního roku ethiopskou lilii na cestě ze školy domů ztratil.
Věř, že po několik těch minut, co to učitel vypravoval, bylo mi, jako bych seděl na žhavém uhlí a že se mě zmocnila daleko větší úzkosť než v okamžicích, když jsem se v přítmí předsíně farní tiskl s květinou do kouta, by mě odcházející učitel nezahledl. A kdykoli pak učitel nebo někdo jiný později vyslovil jen slůvko lilie, vždy mě u srdce bodlo, jako zamilovaného, ostýchavého mladíčka, když shledne náhle svou nej milejší, s kterouž byl jaktěživ ani slůvka nepromluvil. O nejbližší zpovědi pak jsem se vyznal z hříchu toho katechetovi.
Ale ten přece nejspíše o ztrátě ethiopské lilie věděl! dí na to sestřenec. Tak aspoň se mi z tvého vypravování zdá!
Věděl-li či nic, nemohu udati, připomínám.
Jak to? Což se o tom ve svém výkladu o vyslechnutých hříších tvých ani nezmínil? ptá se sestřenec.
Myslím, že vůbec ani nemohl, dím na to. Patrně byl tento můj hřích přeslechl; a já sám jsem se k tomu přičinil, aby jej přeslechl. Uváděl jsem totiž každý svůj hřích zevrubně a zřetelně a toliko tento jediný zběžně, neurčitě a tak šeptmo, že katecheta, kterýž dojisla hříchům tak mladičkých hříšníků jako je školní mládež zřídka věnoval zvláštní pozornosti, tento můj hřích patrně přeslechl.
Tím jsi tedy své svědomí ukonejšil, připomenul sestřenec.
Přiznám se, že jen částečně; neboť ještě po letech jsem si často činil výčitky. Leč později prodlením času a vůbec různým zaměstnáním jsem na vše vždy více zapomínal, až jsem zapomněl úplně.
A tím také bezpochyby končí, strýčku, tvá historka o ukradené ethiopské lilii, není-Iiž pravda? připomenul sestřenec vesele, jsa patrně rád, že jsem už skončil.
Kývnul jsem mlčky na znamení, že má pravdu.
A vyslechl bys také úsudek o svém vypravování? ozval se hoch.
Proč ne? dím. Mluv jen!
Musím se vyznati, praví sestřenec, že mě případ sám o sobě daleko tak nezajímal, jako některé podrobnosti, týkající se učitele. Dle všeho byl to muž zvláštní. A věř, strýčku, že přál bych si o něm více zvěděti, než-li jsi mi byl právě napověděl.
Já sám však o něm více nevím, odpovídám. Dělo se mi jako tisícům jiným žákům a žákyním. Po vystoupení ze školy nestaráme se o své bývalé učitele, jako se oni nestarají o nás, a mnohdy jen tak mimochodem si připomínáme, že ten neb onen býval buď naším učitelem, nebo si ten neb onen učitel rovněž tak náhodně nebo při některé příležitosti připomene, že ten neb onen člověk býval jeho žákem. Mnohdy bývá toho také příčinou jakási ostýchavosť, neboť mládež i později, když dospívá, chová se k učiteli skoro vždy jaksi nesměle.
Ty’s tedy s učitelem tím nikdy více nemluvil? táže se sestřenec.
Nikdy – aspoň nikdy důvěrně, odpovídám. Před pěti nebo šesti lety jsem jej potkal na ulici naposledy a provázel jej asi tři sta kroků. Mluvili jsme o věcech nejvšednějších. Od té doby jsem ho více neviděl.
Po těchto mých slovech sestřenec vstal a přešel několikráte mlčky po pokoji, kdežto já zůstal zcela klidně seděti. Po chvíli zastavil se přímo přede mnou a děl:
Děkuju ti, milý strýčku, za tvé vypravování. Trvám, že po tak střízlivém výkladu nebude se mi nyní už nikdy více o ethiopské lilii zdáti.
Možná, dím; a stane-li se tak skutečně, pak si mohu jen gratulovali, že jsem tě zbavil zcela bezúčelných snů.
Ale proto mi snad přece ještě jednou elhiopskou lilii aspoň ukážeš?! připomíná hoch polo žertem.
Jest v mém psacím stolku – v šupleti na pravo, dím chladně.
Hoch popošel ku stolu, otevřel šuple, vytáhnul květinu, položil ji na stůl a zadíval se na ni.
Pozoroval jsem jej bedlivě. Tvář jeho z počátku klidná, znenáhla, skoro nepozorovatelně se ruměnila. Díval se jen chvíli, pak prudce květinu zas uložil na místo, kde ji byl vzal, a zavřev obrátil se ke mně:
Podivno, strýčku! Sotva jsem se počal na květinu dívati, napadla mi zase ta bláhová myšlénka jako včera. Ale vždyť je to jen lichá hra fantasie. A poněvadž už je skoro večer, musím tě opustiti.
Teprve nyní jsem vstal a podal mu mlčky ruku.
Stiskl ji a vzav klobouk učinil dva kroky ku dveřím, kde se obrátil řka:
S bohem, strýčku! Pro balíky a mineralie přijdu si později – rád bych dnes ještě na hřbitov.
Po té zmizel ve dveřích.
Zůstal jsem chvíli sám; pak jsem se oblekl a odešel do redakce, kde jsem jako den před tím za nedlouho na vše, co předcházelo, úplně zapomněl.
Po několika dnech přišel si sestřenec, jak byl přislíbil, skutečně pro balíky s květinami a mineralie, jež jsem mu byl vyhledal; ale nezdržel se nežli několik minut.
Zastaliť mne, an jsem právě psal a nechtěl mne vytrhovati.
Asi za měsíc pak mi poslal poštou lístek následujícího znění:
Milý strýčku!
Odpusť, že jsem Tě už dávno nenavštívil a že Ti nemohu zvěstovati ústně, o čem Ti právě píšu.
Laskavostí jednoho z přátel a příznivců mého otce bylo mi zaopatřeno místo praktikanta v jedné z pražských lékáren na Starém městě. Otec by byl sice rád viděl, kdybych byl letošní, poslední své prázdniny strávil u příbuzných s jeho strany na venkově; ale já nechtěl a nastoupil jsem místo v lékárně bez odkladu.
Vždyť víš, že nemohl jsem se skoro dočkati. Budu teď sice ukován, poněvadž budu moci jen jednou za čtrnáct dní někam vyjiti. Ale to nic nevadí. Trvám, že uvyknu a že budu spokojen i na dále, jako jsem spokojen dnes, kdy místo nastupuju. A jakmile budu moci, navštívím Tě; nejspíše tedy od příští neděle za čtrnáct dní.
Pozdravuju Tě srdečně.
Tvůj Hugo.
Přečetl jsem drobňoučkým písmem psaný lístek ten chladně a lhostejně, jako čítává protokolista nadpisy různých suplik a teprve když jsem jej odložil, pochopil jsem úplně vyznam jeho.
Připomenulť jsem si, jak zřídka kdy může sobě člověk v našich společenských poměrech stav svůj zcela svobodně a po vlastní náklonnosti voliti, jak často bývá osobními poměry nebo cizí vůlí donucen zvolili stav, ku kterému necítí nejnepatrnější sympathie, ba který jest mu lhostejný nebo protivný.
Stav, který si byl sestřenec zvolil, nebyl mi právě sympathickým, poněvadž lékárnictví, nejsouc u nás závodem svobodným, nýbrž privilegovaným, poskytuje jen v řídkých případech naději na nezávislosť; ale byl jsem přece rád, že nebyl sestřenec nucen zvolili si stav svůj proti své náklonnosti.
Napadlo mi sice, že může se mu, jako se už jiným stalo, i tento, svobodně zvolený stav časem svým znechutiti, ba zhnusili, napadlo mi též, jak nesnadno se v našich společenských poměrech zhnusený stav měnívá za jiný, ba jak často, zvláště v pozdějším věku bývá to takměř až nemožné; ale spokojenosť má s provedením zásady zcela svobodného sebeurčení vyvážila všechny možné následky nepředvídaných případů pozdějších.
Vyčkejme tedy, pravil jsem sám k sobě, aspoň několik týdnů, až hošík svobodně zvolený stav svůj aspoň poněkud sezná prakticky, až sezná jeho příjemnosti i nepříjemnosti, slovem až bude moci o něm souditi z vlastního názoru.
Tím byl v životě sestřencově tak předůležitý krok s mé strany prozatím odbyt.
Slovu svému, že mě za čtrnáct dní navštíví, sestřenec však nedostál; navštívilt mě teprve po dvou měsících.
Přišel v neděli odpůldne obvyklým, polo ostýchavým, polo opatrným spůsobem a zastal mě jak obyčejně, an jsem ležel na svém nehrubě pohodlném divanu.
Tentokráte však jsem nezůstal líně ležeti, nýbrž vyskočiv popošel jsem mu, když byl u dveří státi zůstal, několik kroků v ústrety a podal mu ruku. On ji stiskl nesměle, ale přece jaksi mužněji než jindy.
Jak se vede? Jsi spokojen? ptám se kvapně.
Hoch na mne upřel své zádumčivé oči, jako by byl překvapen, že jest obyčejně flegmatický strýc z nenadání tak dychtiv zvěděti, co mu bylo vždy jindy skoro lhostejno.
Setkav se však s pátravým mým zrakem sklopil oči k zemi řka:
Vede se mi dobře – jsem spokojen.
Pronesl sice slova ta určitě a jistě, ale pološeptmo a s tak zvláštním přízvukem nucenosti, že nezdála se mi býti úplně v souhlasu s myšlénkou, kterou chtěl pronésti.
Očekával jsem, že řekneš výborně a dodáš, že jsi úplně spokojen, připomenul jsem.
Hoch na chvíli se zamyslil, jako by přemítal, co tímto jemnějším a přece tak značným rozdílem míním, načež odpověděl:
Nestačí snad pouhá spokojenost?
Někdy ovšem, dím na to, leč v tomto případu byla by mi úplná spokojenost milejší. Ale stačí-li tobě, milá dušičko, pouhá spokojenost, nemám ničeho proti tomu.
Po těch slovech jsem sestřence vyzval, aby si sedl, usednuv sám jak obyčejně na divan.
Sestřenec si přitáhl stolici a usedl vedle stolu přímo proti mně.
Nuže – což tvůj chef? ptám se po chvíli. Přísný? Vlídný –?
Míníš principála? opáčil hoch. Kývnul jsem hlavou.
Vlídný, neobyčejně vlídný, odpověděl sestřenec, a pokud jsem ho až dosud seznal, muž vzorný.
Trochu pedantický – není liž pravda? pokračuju ve svém vyzvídání.
Naopak. Nejcharmantnější bonvivant, jakého jsem byl až dosud seznal.
Dle všeho tedy agilní duch – nejspíše v závodě neobyčejně obezřelý.
Naopak, skoro až nevšímavý, dí kvapně hoch. Ostatně toho není také třeba; závod je výnosný a výborně obsluhován.
Tvůj chef tedy měl štěstí; podařilo se mu získati dobré síly výpomocné.
Nejen dobré, nýbrž přímo výtečné. vychvaluje hoch své kollegy. Každý z nás je přesvědčen, že není v Praze, ba snad v celém království českém vzornějšího a zároveň lidštějšího principála a proto může se náš principál na každého ze svých podřízených úplně spolehnouti. Všechno jde jako na drátkách.
A chef je v závodě faktorem zcela zbytečným, přerušil jsem panegyrickou řeč sestřencovu.
Jizlivá moje poznámka hocha skoro zalekla. Zadíval se mi upřeně do očí, jako by pátral, pronesl-li jsem slova ta ironicky neb opravdově; ale pozoruje, že se usmívám, pousmál se také a přejel si pravou rukou na příč přes čelo, jako by nemohl na něco zpomenouti.
Po chvíli se rozhledl kolem sebe, jakoby se chtěl přesvědčiti, zdali jsme skutečně samotni, a podotknul jaksi nesměle:
Odpusť, strýčku, že ti nemohu ani odporovali, tím méně abych ti dal za pravdu. Nejsem v závodě ještě tak dlouho, bych mohl v tomto vzhledě přesně soudili. Nechme tedy záležitost tu in suspenso!
Pro mne! usmál jsem se. Vždyť pak jsem slova ta jen tak maně prohodil.
A já je tak také pojímám, připomenul sestřenec, jsa patrně rád, že záležitost tu nemíním dále rozpřádati.
Ale tolik snad mi přece už nyní budeš moci pověděti, dotírám na hocha s líčenou vážností, jakou prací jsi zahájil realisování své ušlechtilé snahy.
Jaké snahy? ptá se hoch nemaje ani tušení, že mluvím ironicky.
Přispěti časem svým k ulevení lidských bolestí, odpovídám, přemáhaje se, bych nevypukl v smích.
Hochovi však přemáhání mé neušlo. Vyčetl z mé tváře úšklebek a připomenul rovněž tak jako já před chvílí s líčenou vážností:
Postavili mne prvního dne v laboratoriu k velkému hmoždíři, vsypali do hmoždíře jako padlý sníh bílou látku v kusech, dali mi do ruky těžkou železnou palici.
A ty jsi s úsilím a vytrvalostí středověkých adeptů tloukl zcela obyčejný – cukr, vpadl jsem hochovi do řeči.
Uhodl’s strýčku, dí s rozmarným přízvukem nadějný učeň odvěkého umění.
A jakou prací tě oblažil věhlas a důmysl laborantův po té? vyptávám se tímže tonem, jako mi bylo odpověděno.
Musil jsem tlouci cukr po tři dni, až mi obě ruce zdřevěněly. Na to mi dali do ruky sejto a musil jsem přesejpati všelijaké prášky – bílé, šedivé, hnědé atd., ale nejvíce bílých.
A potom?
Nosil jsem v konvích studničnou vodu, nalíval ji do aparátů, v kterýchž byla destilována. Teprve sedmého dne svěřena mi práce důležitější – malaxoval jsem.
Probůh – co to za barbarský název? zvolal jsem žertem.
Terminus technicus pro vyvalování náplastí v tenké válečky, které se pak rozřezávají, odpovídá s komickým výrazem v tváři budoucí apoštol lékárnictví.
A co jsi dělal, když jsi se byl do syta namalaxoval? vyptávám se dále.
Osmého dne jsem rozpouštěl sádlo, lůj, vosk a kokosový olej na rozličná unquenta .
Zase nějaká farmaceutická slovní nestvůra – není-liž pravda? dím rozpustile.
Terminus technicus pro různé masti a pamády, zní odpověď.
Nuže a co po tom?
Devátého dne třel jsem masti a pamády – bílé, šedé, růžové, hnědé – vůbec všech možných barev a páchnoucích po všech možných věcech od nejvonnější až po nejodpornější.
A desátého dne? tážu se vážně.
Nabíral jsem po celý den malou lžičkou dvojí druh bílého prásku a takto odměřený balil jsem jej do bílých a modrých papírku.
Patrně šumivé prášky, dím sebevědomě.
Uhodls, dí hoch a pokračoval bez dalšího vybídnutí:
A jedenáctého dne jsem podobně manipuloval s prášky seidlickými a dvanáctého dne jsem řezal v kosočtverce tak zvané žužu.
Po těchto slovech měl jsem skutečně co dělati, bych se zdržel smíchu; ale podařilo se mi to přece.
Hoch pokračoval:
Třináctého dne jsem vařil Aqua laxativa.
A tím jsi nejspíše svou činnost prozatím ukončil a počal čtrnáctého dne od počátku, připomínám.
Nikoli, zní určitá odpověď. Čtrnáctého dne jsem žmolil pilulky k témuž účelu, ku kterému slouží Aqua laxativa.
A patnáctého dne? ptám se skoro již nevrle.
Súčastnil jsem se velkolepé celodenní honby ve sklepích.
Snad ne na krysy? dím jizlivě.
Nikoli – k účelu homoeopatickému, odpovídá hoch věcně a s vědomím. Celý personál podnikl honbu na zvláštní druh zvířat. Pracovali jsme po celý den –  spřevrhali všechny sudy, bedny, balíky, odloupali skoro všechnu maltu podél stěn těsně u země; ale přes všechno úsilí a namahání neulovili jsme než asi dvanáct hubených exemplářů.
Ale jaké zvěře? ptám se.
Principál jim říká stonožky.
Tenkráte nemohl jsem se zdržeti smíchu; rozesmál jsem se, jako by byl sestřenci uklouzl nejoriginelnější vtip. Také on se rozesmál a trvalo to několik minut, nežli jsme se oba zase opanovali.
Z toho, co jsi mi byl právě, milý Hugo, pověděl, soudím, že není tvé zaměstnání nezábavné, pravím posléze; ale zdá se mi, že jest přece jen poněkud jednotvárné, spíše mechanické a tudíž duševně méně namáhavé. Či snad budeš později pracovati namahavěji?
Sotva; dle toho, čeho jsem byl až dosud svědkem, aspoň o tom pochybuju, odpovídá hoch. Po dvou letech praktikování odbudu farmaceutický kurs na universitě a bude vyhráno. Přejdu z laboratoria do lékárny, kde budu výhradně jen dle předpisu expedovati. Hieroglify receptů naučím se zajisté rovněž tak brzo řešiti jako kterýkoli jiný kolega a odvážiti neb odměřiti předepsanou dosis té neb oné látky a svařiti nebo je smíchati, jak je předepsáno, snad také dovedu.
A tím myslíš, že srealisuješ svou ušlechtilou snahu, přispěti k ulevení lidských bolestí? dím jaksi uštěpačně, když jsem spozoroval, že hoch počíná stav svůj pojímati jako tuctoví učňové všech odrůd zaměstnání lidského, kterýmž jde jen o snadnou práci a poměrně příjemné zaopatření.
Ó nikoli, milý strýčku, odpovídá hoch vážně: budiž ubezpečen, že budu pilně a s napjetím veškerých svých sil studovati, a budou-li poměry mé jen poněkud příznivy, i samostatně bádati. Zdáť se mi, že v různých přírodninách spočívá posud neodhalená a neznámá hojivá moc.
Mluvíš ze zkušenosti? ptám se lakonicky.
Otázka ta hocha poněkud zarazila; ale přece odpověděl bez rozpaku:
Ze zkušenosti právě nemluvím; vždyť jsem také výslovně připomenul, že se mi tak jen zdá.
A na pouhém zdání, na pouhé domněnce nebo předtuše chceš dále pracovati? namítám opravdově.
Tentokráte hoch neodpověděl.
Zůstaňme při věcech, jež jsi byl až dosud seznal, při pouhých rudimentech farmacie, pravím po chvíli. Rci mi přede vším. kterých látek nejčastěji k lékům a hojivým náplastem a podobným užíváváte. Rozpomeň se a uveď mi je zejmena!
Otázka ta přivedla eléva farmacie skoro do rozpaku. Chvíli si zpomínal, potom začal pomalu, patrně s rozvahou vypočitávati:
Cukr – různé druhy líhu – sádlo, lůj a vosk – olivový a kokosový olej – vodu, studničnou a destilovanou.
Po té ustal, jako by si nemohl na více zpomenouti.
Dále! vyzývám.
Různé tinktury, pokračuje hoch, zejmena tinkturu z arniky, pak skořicovou.
Opět se odmlčel, jako by nevěděl, co dále říci.
Patrně nebyla jeho znalost všech těch různých elementů, z kterých se připravujou léky, masti a náplasti k účelům hojivým nebo bolest zmirňujícím, doposud ještě příliš rozsáhlá.
Vyčkal jsem tedy chvíli, a když hoch více žádné jiné látky neuváděl, pravil jsem:
A soudíš opravdu, milý hochu, že mohou míti tyto látky nějakého podstatného vlivu na organismus lidský, nechť zdravý nebo chorobný? Nezdá se ti, že by churavící člověk ve své horečné touze po zdraví, ve své bázni a úzkosti před děsným konečným rozkladem polykal třeba oblázkové kamínky, kdyby mu léku toho doporučila některá uznaná autorita lékařská, v jejíž věhlas nebo radu by měl neobmezenou důvěru? Trvám, že většina posavadních léků děkuje hojivost svou hlavně důvěře, s kterouž je nemocní užívají; a jsem jist, že mnohý z léků těch má rovněž tak imaginerní účinek na organismus zvířecí, tudíž i lidský, jako by na příklad měl jednoduchý odvar kořene, listů nebo květů ethiopské lilie, o níž aspoň my dva nevíme pranic jiného, nežli že jest vlastí její jižní Amerika.
Sestřenec vyslechl tato má slova pozorně; ale pak zavrtěl nedůvěřivě hlavou a pravil:
Promiň, strýčku, že ti musím odporovati. Posavadní šarlatánství a mnohdy i trestuhodný humbug, jež máš patrně na zřeteli, po mém náhledu neoprávňujou k tak příkrému úsudku jako je tvůj. V oboru, o němž mluvíme, jest oprava nejen možná, nýbrž i jista, bude-li mu věnována podobně přísně vědecká péče jako na příklad chirurgii. Neboť kdož by se byl před sto neb i padesáti lety nadál, že dospěje chirurgie tak daleko, jako.
Mluvíš z vlastní zkušenosti? vpadl jsem nevrle mluvícímu do řeči.
Tentokráte však se hoch nezarazil, nýbrž odpověděl klidně a s jistotou zkušeného muže:
Mluvím ze zkušenosti aspoň poněkud a zvláštní shodou okolností jest toho příčinou ethiopská lilie, kterou jsi byl právě uvedl na doklad svého tvrzení.
Jak to? ptám se.
Zcela jednoduše, odpovídá hoch s nezměněným klidem. Víš, jaký dojem na mne květina ta učinila, když jsem ji poprvé u tebe spatřil; víš také, že mi tanula i později na mysli, ba že mě i ve snu pronásledovala. Nepodivíš se tudíž, když dodám, že namáhal jsem se ze všech sil, abych se o ní něco dozvěděl. Již nežli jsem vstoupil do lékárny, prohledal jsem celou řadu botanických spisů, bych se o květině té něco dověděl. Celé dny strávil jsem v universitní knihovně, ale veškeré mé hledání bylo marné.
Když jsem nastoupil své místo v lékárně, pátral jsem především v knihovně. Nalezl jsem v příruční knihovničce v laboratoriu jen několik knih a náhodou též jakousi starou chirurgickou knihu z druhé polovice minulého století, v které jsem počal večer čísti.
Přiznám se, že ani tenkráte, ani dnes nemohu se pochlubiti, byť sebe nepatrnějšími známostmi chirurgickými; ale stará kniha ta učinila na mne nezkušeného a nevědomého mladíčka strašný dojem. Seznalť jsem na první pohled celou řadu hrozných bludů, které tenkráte pokládány za neomylné vědecké pravdy a o nichž dnes jest každé díle přesvědčeno, že jsou pustým výmyslem.
A prostý, ale zcela logický následek této leklury byl, že vydlužil jsem si druhého dne od principála novější učební knihu chirurgickou a počal v ní čisti. Přiznám se poznovu, že jsem všemu nerozuměl; ale kniha ta zbudila v duší mé neodolatelnou touhu spatřiti na vlastní oči nějakou obtížnější operaci chirurgickou a za několik, dni byl jsem laskavým doporučením svého chefa takovéto operaci ve všeobecné nemocnici také přítomen. Aj! uklouzlo mi, když byl hoch dokončil; neboť přirozený, logický chod jeho myšlének a vůbec jeho zahájení studií, směřujících k jeho zaměstnání, získaly si rázem moji sympathii.
Ale vše to nasvědčuje toliko tomu, namítnul jsem, že tvá poznámka o pokroku v chirurgii pronesená spočívá aspoň částečně na základě vlastni tvé zkušenosti. My však původně hovořili o něčem jiném.
Pravda, dí hoch s nezměněným klidem; leč i vzhledem k účinku té neb oné látky živočišné, rostlinné nebo minerální na organismus lidský lze říci něco podobného. Z tvých slov, strýčku, zdálo by se skoro, jako bys byl přesvědčen, že není takměř látky, která by měla vůbec nějakého účinku na náš organismus; ale po mém náhledu tak ani souditi nemůžeš, leda bys byl něco zúmyslně opomenul.
Co tím míníš? optal jsem se, nemoha si hned připomenouti, co bych byl zúmyslně nebo mimovolně opomenul.
Míním nepopiratelný a za jistých okolností skoro vždy děsný, poněvadž bezměrnou bolest a zároveň úplný rozklad působící účinek jedů. A může-li míti nějaká látka na živý organismus účinek ničící, proč by medle nemohly existovati látky účinku zcela opačného?
Toť jako bych slyšel vypravovati o nápojích lásky, o omlazujících a věk lidský prodlužujících nebo docela oživujících elixírech, kterými si přírodovědecký diletantismus před věky krátíval dlouhou chvíli nebo spekuluje na lehkověrnost lidí vydělával snadným a zároveň podlým spůsobem peníze, připomenul jsem.
Ale nadějný učeň Aeskulapův nedal se tím nikterak másti. Chvíli přemítal, ale pak pravil rozhodně:
Avšak tolik, strýčku, přece připustíš, že věda, o které mluvíme, nedostoupila posud své výše, ba že vědy, které s ní úzce souvisí, míním vědy přírodní, teprv od několika decenií pěstujou se s onou přísnosti, s jakou má býti prováděno každé bádání vůbec. Trvám, že rovněž tak nebudeš chtít tvrditi, že známe už všechny fysiologické, chemické a jiné účinky všech různých látek přírodních i umělých na živý organismus a že pole výzkumu v tomto směru jest už úplně bezpředmětno. Důkazem toho jsou četné výzkumy novější a nejnovější doby. Pravda sice, že i v tomto oboru bude ještě dlouho experimentováno, ba že i různá poblouzení budou vydávána za neomylné pravdy vědecké, ale vše to nikterak neoprávňuje k tomu, by člověk skládal ruce v klín a vydával se na milost i nemilost zdraví jeho podrývajícím nebo ničícím vlivům přírody.
Teprve tato slova usmířila mne poněkud s názory sestřencovými. Obsah jejich arci se mi i nyní ještě zdál býti spíše, abych tak řekl, mladistvě blouznivý nežli mužně věcný; ale spůsob, jakým sestřenec zahájil svá předběžná studia, byl tak logický, že opravňoval aspoň k naději ve zdar v onom směru, v kterémž možno se zdaru nějakého nadíti.
Zároveň poznal jsem z této rozmluvy, co jsem byl částečně již asi před čtvrt rokem tušil, že hošík, kterého jsem byl až dosud skoro za pouhé dítě pokládal, dospěl nepozorovaně v samostatně soudícího mladíka, který se cizím úsudkem ve svém přemítání nikterak másti nedá.
Vešken odpor býval by tudíž zcela marný, ba byl by spíše dráždil, nebo na scestí sváděl a proto chtěje věcnou rozmluvu přerušili optal jsem se jen ještě tak jako mimochodem:
A jakým spůsobem dospěl jsi, milý Hugo, k těmto myšlénkám?
Zcela přirozeně, odpovídá hoch. Vodítkem byla mi opět ethiopská lilie. Pátraje po spisech, v kterýchž bych se o ní dočetl nějakých podrobností, nalezl jsem v universitní knihovně několik spisů o toxicologii a zahloubal jsem se v jich čtení. Studoval jsem je sice jen asi čtrnáct dní, ale zamiloval jsem si učení toho druhu v takové míře, že budu v něm nyní pilně pokračovati. Nyní arci nebudu míti více času studovati v knihovně samé; ale podařilo se mi získati si důvěru jednoho z úřadníků knihovny, kterýž mi bude spisy toho druhu půjčovali domů. Abych ti dopověděl, strýčku, všechno, dodávám, že mi tvé herbáře, ačkoli jsou neúplný a kusy, přišly a zajisté i později přijdou nemálo vhod a konečně že nezanáším se v myšlénkách žádnými hrdopyšnými nebo nedostižitelnými, fantastickými plány, nýbrž že bych byl úplně spokojen, kdyby se mi prodlením času podařilo odkryti jen jediný nový protijed a tak aspoň poněkud přispěti k neutralisování kteréhokoli z ničících účinků, kterýmiž organismus náš, tudíž i život podléhá.
Po těch slovech sestřenec umlkl, jako by nevěděl, co by mi dále pověděl.
Zadíval jsem se mu pozorněji v tvář. Byla poněkud ruměnná, ale jevila se v ní přece přísnosť, jaká se jevívá v tváři vážných myslitelů, kdykoli se zabývají nějakou důležitou otázkou. Zádumčivé oči jeho však se leskly oním tajemným leskem, který bývá skoro vždy neomylným důkazem, že má fantasie převahu nad duchem, slovem, že duše mladíkova vznáší se spíše v etherických sférách přeludů, než aby se jistě a bezpečně ubírala k vytknutému cíli po cestě pevné realnosti.
Z té příčiny jsem podotknul:
A víš, milý hochu, jaké myšlénky tvůj výklad v mé duši zbudil?
Jaké? ptá se sestřenec a lehynký úsměv přeletí vážnou jeho tvář.
Že jsem se přece nemýlil, pravím chladně, když jsem ondy podotknul, že máš tak zvanou básnickou mysl.
Ale vždyť jsem ti, milý strýčku, také již řekl, že mi nikdy ani nenapadlo zabývati se výtvory fantasie, namítnul mladík.
Pravda, že’s tak řekl, odpovídám, ale vlastní tvůj protest na věci ničeho nemění. Ke zkoumání vědeckému jest třeba zcela jiných podmínek, než jaké se jeví u tebe: především chladná a střízlivá přesnosť ducha a nikoli převaha obraznosti nad duchem. A u tebe přece všechny myšlénky, pokud jsem je mohl až dosud sledovati, vznikají v poslední době z obraznosti; zřídlem jejich tedy není duch, který nepodlehá tak snadno klamu, nýbrž matka přeludů, obraznosť.
Slova ta neminula se účinku.
Tvář sestřencova poněkud se zachmuřila a zdálo se mi, že pozoruju v ní zcela zřejmě výraz zklamání.
Po malé přestávce hoch odpověděl:
Ty tedy soudíš, milý strýčku, že zvoliv si stav, k němuž mám největší náklonnost, minul jsem se cíle života, poněvadž se mi nedostává k stavu tomu nevyhnutelných vlastností duševních?
V hlasu sestřencově zachvívala se zádumčivá trpkosť.
Skoro jsem litoval, že připravil jsem dobrému hochu příkrou svou neúprosností několik trapných okamžiků a proto neodpověděv na jeho otázku přímo podotknul jsem:
Ale vždyť pak trochu fantasie ani přísnému vědátoru nejen neškodí, nýbrž mu může být i na prospěch. Známť také případy, kdy výhradně jen obraznost vytkla dráhu, po které dospěl duch k výsledku přísně věde-deckému.
Opravdu?! přerušil mě hoch, a zádumčivě, v posledních okamžicích truchlivosť jevící oči zazářily náhle radostí.
Přisvědčil jsem.
Ale nežli jsem uvedl na doklad svých slov jen jediný případ, podal mi hoch ruku a pravil:
S bohem, strýčku! Musím jiti; sehylujeť se už k večeru.
Stisknuv podanou mi ruku pustil jsem ji a vstal s divanu.
Hoch couval pomalu ku dveřím.
Ale proč pak jsi mé již dříve nenavštívil? dím bezmyšlenkovitě. Vždyť už tomu déle dvou měsíců, co jsme se neviděli.
Tentokráte se hoch zapýřil. Pozoroval jsem zcela zřejmě, že by rád odpověděl, ale že se buď ostýchá nebo že mu nenapadá vhodná omluva.
Nu, nic nevadí, dím konejšivě; navštívíš mne zajisté zase co nejdříve.
Ovšem, ovšem, zajikl se hoch, jak mile budu míti pokdy.
A kam pak nyní jdeš? Domů? tážu se zcela bezúčelně, když hoch, octnuv se u dveří bral už za kliku.
Tentokráte zapýřil se sestřenec ještě více než-li před chvílí. Tvář jeho polil ruměnec a skoro chvějícím se hlasem odpověděl váhavě a ostýchavě:
Podívám se – ještě – na hřbitov.
Ah tak! dím na to, nemaje tušení, co vlastně jest příčinou sestřencova zapýření.
Po té mi hoch podal ještě jednou ruku a zmizel.
Asi čtvrt hodiny zůstal jsem sám přecházeje volným krokem po pokoji. Posléze mě to omrzelo. Obleknuv se vyšel jsem na procházku zcela beze cíle.
Bylo krásné odpůldne, vlastně skoro už podvečer. Mimovolně zahnul jsem k Malé straně a ve čtvrt hodině byl jsem v Ostruhové ulici a po další čtvrt hodině již před Strahovskou hranou, aniž bych věděl, kam a proč se ubírám.
Slunce chýlilo se již k západu, ale přece ještě musilo déle půl hodiny zůstali nad obzorem.
Zahnul jsem tedy na kamenné lomy a ubíral se podle hradeb zase nazpět k domovu.
Bylo tu pusto; nepotkal jsem živé duše. Toliko občas vyhoupla se na hradbách vojenská stráž a k západu se chýlící slunce obráželo se v bodáku na pušce, že zdál se býti rozžhavený.
To však bylo vše, čeho jsem si byl na celé své bezděčné pouti kamennými lomy všimnul. Jelikož nebylo příliš horko, šel jsem dosti rychle, obzvláště když vedla cesta s vršiny.
Octnuv se u vinice na Hřebenkách zahnul jsem známými stezkami ku Košířům a za nedlouho spatřil jsem před sebou malostranský hřbitov.
Teprve nyní mi napadlo, že sestřenec louce se se mnou pravil, že navštíví ještě hřbitov. Mimovolně obrátil jsem kroky své ku hřbitovu a za nedlouho vešel jsem hlavními vraty na hřbitov.
Slunce právě zapadalo.
Žhavé paprsky jeho dodávaly tajemnému místu zvláštního rázu. Nebylo sice pusté a neskvělo se v palných paprscích odpoledního slunce jako čarokrásné zákoutí báječného Orientu, jak mi je byl sestřenec před nějakým časem líčil; neboť slunce vrhalo již dlouhé stíny a v stinných stromořadích procházeli se a u celných rovu dleli ještě lidé, tak že hřbitov podobal se spíše útulnému parku, v kterém člověk hledá a obyčejně také nalezá duševního klidu i po největší bouři, která byla jeho nitro divoce rozechvěla.
Panovalo skoro úplné bezvětří. Mnohdy po několik minut ani lístek se nepohnul a jenom občas se zdálo, jako by se byl tu a tam na nějakém rovu některý květ na dlouhé tenké lodyze nepozorované naklonil a zase vzpřímil nebo jako by se byl některý lísteček na pokraji vyčnívající větvičky některého stromu nebo keře zdánlivě beze vší příčiny lehynce zachvěl, jako člověk, když ho náhle zamrazí.
Prošel jsem hlavním stromořadím starého hřbitova až ku vchodu ku hřbitovu novému.
Všady panovalo hrobové ticho; v tmavozelených korunách stromu a keřů, kterýmiž pro kmitaly paprsky zapadajícího slunce jako zlatolesklé prouhy nebo skvrny, ani ptáče nezatiklo, a jenom občas zaslechl jsem mírný rupot lidských kroků v písku.
Dlouhé, tmavé stíny rozkládaly se jako příšerné prouhy po hřbitově.
Jen tu a tam bylo ještě úplně volné místo, kam kosmo padající paprsky slunce svítily; ale ani zde již nepřevládala barva žhavě purpurová, nýbrž plamenně žlutá. Kvítky červené a purpurové zdály se býti do žlutá rozžhaveny, kdežto jinobarevná kvítka jaksi splývala a jenom kvítka barvy žluté zářila skvělým, lesklým jasem.
Na několik okamžiků zastavil jsem se u hrobu, v němž byly kosti sestřiny spráchnivěly.
Poznal jsem jen místo; hrob už byl znova zahrabán, – tlelyť v něm patrně již kosti jiného člověka.
Na to jsem usedl na jednu z nedalekých dřevěných laviček pod košatou lipou a zadumal se.
Nebylo mi bolestno, ba ani smutno. Jen jakýsi mírný nádech zádumčivosti obestřel mou duši, jako se děje každému, když octne se pod večer na místě osamělém. Já sice nedlel právě na místě úplně liduprázdném; ale duše má byla osamělá.
Za nedlouho jsem si povšimnul, že bylo slunce již zapadlo. Krvavá záplava na západě sice doposud ještě celé okolí růžově ozařovala; ale hřbitov měl přece již ráz zcela jiný.
Temné, dlouhé stíny byly zmizely a tím také různost osvětlení. Všady panovala jednotvárná zarůžovělost, která spíše unavovala, než by byla vábila k pohledu po hřbitově.
Zároveň pocítil jsem jakýsi mírný chlad a zdálo se mi, že slyším i mírný šelest v haluzích nad sebou. Pohlednuv do výše, spatřil jsem, že chvějou se lístky na pokrajích větví, jakoby někdo mírně větvemi potřásal.
Náhle zašumělo mi nad hlavou; prudcí dech větru byl se opřel o koruny stromů a rozhoupav je na několik okamžiků valil se šumě a šelestě po hřbitově dále, až kdesi u kostelíčka skoro divoce zaskučel, jakoby si zoufalec zavýsknul. Hned na to však se rozhostilo zase po hřbitově hluboké ticho.
Vstav s lavičky rozhledl jsem se po hřbitově.
Pokud jsem dohledí, nespatřil jsem již živé duše; hřbitov zdál se býti liduprázdný.
Volným krokem ubíral jsem se na hřbitov nový, kde bylo daleko světleji než-li na hřbitově starém, poněvadž tam není tak mnoho vysokých a košatých stromů a keřů.
Nějaký čas procházel jsem se mezi hroby a zahnul pak na stezku, vedoucí podél zdi na jižní straně na hřbitov starý. Dospěv až ku vchodu, vylomenému ve zdi, která dělí oba hřbitovy, zaslechl jsem jakýsi šepot, přicházející z nejzazšího kouta starého hřbitova, a sice z místa, kde tlejí kosti nesmrtelného pěvce Kytice.
Mimovolně jsem se zastavil a zaslechl zcela zřetelně jemný dívčí hlas. Z počátku jsem nerozuměl ani slovu; ale po několika vteřinách slyšel jsem tyto úryvky:
A čarokrásnou pověst Vodník jsi také nikdy nečetl? šeptá dívčí hlásek, v němž zachvívá se mírná výčitka.
Odpověď, pronešenou přitlumeným, mužnějším hlasem, jsem přeslechl.
A ani bys neuvěřil, jak hluboký dojem, na mne učinila divuplná, tajemná ta báseň, když jsem ji četla poprvé, zašveholil skoro v zanícení dívčí hlas.
Po té nastala pomlčka několika vteřin.
Byl jsem na rozpacích, mám li dále jíti a tak hovořící, kteří se byli patrně u hrobu Erbenova zastavili, vyrušiti nebo zůstati klidně státi, až odejdou.
Nežli však jsem se rozhodnul, zaslechl jsem poznovu dívčí hlásek:
Ale ještě hlubší dojem učinila na mne jiná báseň o vodníkovi, nadepsaná Matka. Když jsem ji dočtla, zalily se mi oči slzami a srdce prudce tlouklo. Bylo mi, jakobych byla teprve v onom okamžiku poznala nejblažší lásku – lásku mateřskou.
Dívčí hlásek umlkl a já zaslechl zase temnější hlas mužský, ale opět jsem nerozuměl ani slovu. Teprve po několika vteřinách zdálo se mi, že byl hlas ten pronesl slovo recituj!
Na to jsem slyšel zase jemný hlas dívčí. Recitoval šeptmo jakousi báseň; ale po malé chvíli ustal a hned na to jsem slyšel zcela zřetelně tato slova:
Podivno! Stokráte jsem báseň recitovala a právě dnes nemohu si více připamatovati než poslední verše. Znějíť takto:
Oko se slzou zalívá a srdce smutkem puká:
Ach Panno, k dětem půjdu zas přes všechna pekel muka. Rci mně, ó Panno, kdyby v tom i věčná byla vina, zda byla bys kdy mohla ty snad opustiti syna?
Jemný dívčí hlas umlkl. Poznal jsem, že byl recitoval zakončení jedné z nejkrásnějších básní Nerudových, a již jsem chtěl postoupiti ku předu, bych se přesvědčil, kdo to je; ale prudký kašel, který náhle zazněl z téhož místa, odkud byl zazníval dívčí i přitlumený hlas mužský, mě zdržel.
Vyčkal jsem ještě několik okamžiků.
Po chvíli kašel umlkl a já zaslechl temný, vzdalující se rupot kroků po písku.
Teprve nyní jsem postoupil až ku vchodu na hřbitov starý a spatřil v stromořadí dvě temné postavy: štíhlou dívku a podobně štíhlého, ba suchoučkého mladíka. Vedli se pod pažím a důvěrně spolu hovořili. Neslyšel jsem však nežli rupot kroků a šelest dívčiných šatů.
Po chvíli octli se na místě, kam vnikal jasnější zásvit krvavé záplavy od západu a mladík nakloniv se k dívce obrátil hlavu poněkud na zad.
Poznal jsem svého sestřence.
Teprve nyní bylo mi zcela jasno, proč mne nebyl už tak dávno navštívil.
Nechal jsem je odejiti a vrátil se pak domů.
Lidé, před jejichž duševním zrakem rozvinujou se každodenně aspoň v hrubých rysech události světové: lidé, kteří den co den sledujou nesčíslně různé snahy, skutky a výsledky snažení jednotlivců i celých národů; lidé kteří každodenně registruj on nejfrapantnější případy i následky lidských křehkostí, vášní a náruživostí a analysujou mnohdy nejděsnější skutky lidské bezcitnosti a brutálnosti; lidé, kteří mnohdy po celé měsíce sledujou krvavá dramata a od žádné, byť sebe nelidštější, sebe děsnější události nesmějí se odvrátili, nýbrž musejí jí věnovali pozornost a popsati ji pokud možná nejvěrněji – lidé takového zaměstnání jako journalisté, musejí, byť i byli původně sebe sensitivnější, časem svým více méně otupěti, nebo se aspoň musejí státi méně přístupnými vlivům, kterýmž jiní, šťastnější lidé, podlehají.
Nebyl jsem sice nikdy journalistou v běžném toho slova smyslu, nezabýval jsem se nikdy řešením světových problémů politických, aniž jakýmkoli spůsobem
zasáhal v běh politických událostí své vlasti: ale přes to neušel jsem osudu všech journalistův: otupěv stal jsem se v mnohém ohledu až bezcitným.
Jaký tudíž div, že mnohá událost, kterou jini lidé pokládají za důležitou nebo neobyčejnou, bývá mi často zcela všedním, stokrát registrovaným případem nej podřízenější ceny; ký div, že na příklad i všemocná láska ve všech svých různých obdobách nebývá mi, jako tak mnohému z mých journalistických kollegů, než zcela všední záležitostí, nezasluhující u porovnání s jinými záležitostmi povšechné důležitosti takměř ani povšimnutí.
A jenom tím možno vysvětlili, že polomilostná scéna, jejímž mimovolným svědkem jsem byl na hřbitově, neučinila na mne nejnepatrnějšího dojmu, ba že zapomněl jsem na vše, jakmile sestřenec zmizel mi s neznámou dívkou s očí.
Avšak což platno, je-li člověk journalistou a v erotických záležitostech cizích úplně již otupělý, když bůže Eros tajemné a sladce vábivé své sítě spřádá v nejbližším jeho okolí a když v sítích těch octne se politování hodný ubožáček, který nás již proto zajímá více než kterýkoli athlet, poněvadž hrudník jeho, – v kterémž přece z vůle prozřetelnosti umístěn jest zdroj lásky – měří v objemu jen šedesát a osm centimetrů!
Asi měsíc mne bůže lásky cizí sladkou mukou ušetřilo. Avšak po měsíci, nedbajíc, že jsem z cechu otupělých journalistů, poslalo mi sestřence, by mne upomenul, že sladká muka doposud ještě ve světě úplně nevyhynula.
Bylo pošmurné nedělní odpoledne.
Sestřenec přišel po svém zvyku nesměle a ostýchavě. Leč jakmile vklouznul pootevřenými dveřmi do mého pokoje, vyčetl jsem z výrazu jeho tváře sladká muka, kterýmiž byl osmašedesáticentimetrový hrudník ubožákův oblažen.
Přivítal jsem jej vesele, skoro rozpustile a pranic jsem toho nedbal, že tváři se při tom jako člověk skoro zoufalý.
Byltě na smrt bledý: víčka očí jeho byla zanícená, jako by byl po několik nocí již nespal nebo po několik dni plakal.
Zpočátku snažil se vpravili se v rozmarné mé rozpoložení mysli a také prohodil několik slov, jež bych byl vždy jindy pokládal za obstojný vtip: ale tvář jeho kárala slova ze lži – jevilať se v ní bezměrná bolest.
Uznal jsem za dobré přispěli mu ku pomoci a učinil jsem tak, když jsme byli usedli, jako jsme seděli posledně, patrně spůsobem dosti šetrným a obezřelým, neboť hošík počal mi – vypravovati.
S vzornou trpělivostí vyslechl jsem podrobné jeho vypravování, jak se byl se svou sladkou Otilkou seznámil; jaká duševní muka přetrpěl, nežli se odvážil ji osloviti, jak milé a sladké okamžiky zažil, když se s ní procházel pod večer na hřbitově mezi hroby, a jak je dobrá, mírná, andělská, slovem vše, co provázívá tajemné to rozechvění srdce, jež prostě nazýváme první láskou.
Dověděl jsem se, že sladká Otilka byla onou dívkou, o kteréž mi byl sestřenec již dříve vypravoval, že spatřil ji poprvé, když stál v bolestném zadumání u vykopaného hrobu své matičky.
Ký div, že byla duší ideální a že k vylíčení andělské její psychičky nedostávalo se ubohému hochu slov. Namáhal se sice, seč byl, aby mi učinil o božské té bytosti pojem pokud možná věrný; ale nic naplat –  každou chvíli vázl, každou chvíli se zajikl, každou chvíli mu selhal hlas, který se mnohdy tak bolestně zachvíval, jako když hluboce dojatý člověk snaží se vypravovati nejdojemnější episodu ze života bytosti nejmilejší, ale mrtvé.
Posléze, jako by si byl připamaloval, že jest také ještě jiný prostředek k seznání povahy drahé mu dívky, ustal ve svém kusém pokusu líčení a sáhnuv do náprsní kapsy vytáhl několik pečlivě složených lístků v zarůžovělých obálkách a položil je před sebe na stůl.
Co to? optal jsem sc měkce.
Několik lístků, které mi psala Otilka, když jsme se nemohli na hřbitově sejiti, připomenul hoch a rozbaluje první list dodal:
Dovol, milý strýčku, bych ti na doklad svých slov o ideální dušince té několik z jejích lístků přečetl.
Přiznám se, že mne při těchto slovech zamrazilo. Neznámť větší duševní tortury nad tu, ku kteréž se zamilovaný sestřenec právě hotovil; ale přes to vše vpravil jsem se v neodvratný svůj osud s resignaeí člověka na všecky případy připraveného a čekal jsem mlčky, až sestřenec svou torturu zahájí.
Počal po malé přestávce.
Četl pološeptmo následující:
Milý příteli!
Už lomu týden, co jsme se neviděli.
Každý den, každá hodina zdá se mi býti věčností. Nemám více smyslu pro nic, co se kolem mne děje; chodím jako ve snu, mluvím jako pomatená, myslím jako šílená.
Nepoznávám více samu sebe. Je mi, jako bych se byla octla v nějakém pustém zákoutí, kam posud lidská noha nevkročila; děsím se té samoty a přece je mi tak nevýslovně milá. Cítím se osamělou i na ulici, i mezi
lidmi, i ve společnosti nejmilejší duše, která mi byla až do nedávna vším.
Po těchto slovech, jež byl pronesl tak šeptmo, že jsem je sotva zaslechl, sestřenec v čtení ustal a položiv lístek na stůl připomenul zajikavě:
Ne, ne! Nemohu dále čísti. Řádky, které jsem nesčíslněkráte a vždy v blahém rozechvění četl, působí na mne nyní, jako bych četl ortel smrti bytosti, bez kteréž nemohu ani okamžik žíti. Odpusť, milý strýčku!
Možno-Ii ti. dočti si tento lístek a přečti si i ostatní sám.
Sestřencem přečtený úryvek milostného lístku učinil na mne sice svou nehledanou bezprostředností dojem dosti příznivý: ale žádost sestřencova znamenala přece asi tolik jako bezcitné přiostření duševní tortury.
Avšak i tentokráte přemohl jsem svou nechuť a váhavě sáhl jsem po lístku, jejž byl sestřenec poodložil.
Odpusť, strýčku, ozval se hoch, že tě ještě za něco prosím.
Mlčky upřel jsem zrak svůj na hocha a tento dodal:
Prosím tě, čti lístky ty pošeptmo.
A proč? uklouzlo mi.
Hoch váhal s odpovědí; leč po malé pomlčce odpověděl stísněným hlasem:
Odpusť – nemohu slov těch poslouchati. Zdáť se mi, že by se mi prsa bolestí rozskočila.
V zádumčivých očích jeho zaleskly se dvě slzy, které pomalu skanuly po lících.
Vše to bylo mi podivné; neboť takto si nepočíná žádný šťastný milenec. Milerád byl bych se zeptal, co jest toho vlastně příčinou; ale znaje zamilovaná srdce, věděl jsem, že nesmí se člověk nikdy přímo ptáti, a učiní-Ii tak, že musí býti připraven na dva extremy: buď že nedostane žádné přímé odpovědi nebo že bude oblažen vypravováním nekonečným. Zvolil jsem cestu praktickou. Tváře se, jako bych pohnutí sestřencova ani nepozoroval, vztýčil jsem se poněkud na divanu a usednuv pohodlněji počal jsem čísli první lístek.
Písmo bylo sice pravidelné a skoro kaligrafické: ale okrouhlé, lehké tahy s různými nedotaženými nebo přetaženými čárkami, nerovné řádky a jiné známky nasvědčovaly tomu, že byl lístek ten psán rukou v písmě sice obeznalou, ale nevypsanou, rukou, která se byla výborně naučila psáti, ale později zřídka kdy psávala. Znalec písma byl by na první pohled poznal rukopis vzdělané ženštiny. Poznal jsem také hned, kde byl sestřenec přestal čísti, a četl pak v duchu následující:
Zel, tisícerý žel, že nedovedu Vám věrně vypsati, co děje se v mé duši. Nemámť slov – nechť přemítám jakkolivěk dlouho, vždy shledám, že ze všech slov, jež znám a jimiž vyjadřuji své myšlénky, ani jediné, ni samo o sobě, aniž v souvislosti s jinými, neoznačuje věrně a pravdivě duševní můj stav.
Zdá se mi, že bych dovedla daleko spíše vysloviti myšlénku sebe temnější a mlhavější, nežli bych jen z daleka naznačila podivný svůj duševní stav.
Teprve nyní počínám chápati, jak nesnadný úkol má básník, který chce věrně vylíčiti duševní stav některé osoby. Vím sice, že brávají básníci útočiště k mluvě obrazné a ještě častěji ku porovnáním; leč tento spůsob mne neuspokojuje. Budíť obyčejně ohlas v oněch duších, v kterýchž byl líčený pocit nebo duševní stav již někdy vznikl, kdežto v duších, které ho dosud nepoznaly, vzniká obyčejně pojem zcela jiný.
Vy jste podobného duševního pocitu jako já nepoznal a také poznati nemohl a proto musil by obrazným a porovnávacím mým líčením vzniknouti v duši Vaší pojem zcela jiný – nepravdivý.
Teprve nyní pochopuji, jakého mistrovství jest třeba k pravdivému vylíčení citu, jak bezpříkladně pokulháváme v ohledu tom my obyčejní smrtelníci za zvláštním oním druhem lidí, kteří prostičkým, nehledaným slovem dovedou duši naší učiniti věrný pojem o pocitu cizím, kteří dovedou v duších našich zdánlivě beze všech pomůcek zbuditi pocity, jichž jsme posud nebyli seznali, kteří nás dovedou zdánlivě drsným, chladným a přece pravdivým líčením rozechvěti a rozplameniti.
Potud lístek, kterýž byl bez podpisu.
Věcná neobsažnost jeho mne rovněž tak překvapila, jako zvláštní spůsob řeči o záležitosti, o které sice v tisícerých milostných lístkách činí se zmínka, ale přece snad ani v jediném ne v té spůsobě jako v tomto. Očekávalť jsem milostný lístek všedního druhu; několik frasí o lásce s obligátním odvarem přísah o věčném milování, jak byly prostřednictvím romantických básníků všech odstínu ve všech vrstvách lidu více méně spovšechněly, a místo toho čtu primitivní pokus pojednání o nedostatečnosti mluvy lidské k vylíčení pocitu a psychologického procesu. Zvláštnost ta mne jednak usmířila s věcnou neobsažností lístku, jednak pak podráždila poněkud moji zvědavost, o čem asi zamilovaná dívka pojednává v dalších svých erotických lístkách.
Odloživ přečtený lístek na stůl sáhl jsem beze slova po jiném a rozbaliv jej četl jsem následující:
Milý Hugo!
Nezdá se Vám někdy, že my lidé milujeme zdánlivě sladký, ale v pravdě přece jen trpký klam mnohdy více nežli zdánlivě trpkou, ale přece jedině blažící pravdu? Mnohdy pachtíváme se po přeludu po celý život a nevšímajíce si pravd, přes kteréž takořka klopýtáme, promarníme tak život v bezúčelné snaze.
Dělo se mi podobně.
Po mnoho roků žila jsem v zdánlivě sladkém klamu, že jest příroda jedinou knihou života, jejíž čtení člověka nikdy neunaví, ba více – že jest jediným zdrojem našich rozkoší a slastí, veškerého našeho blaha.
Příroda mi byla vším. S červánky jsem vstávala, bych se pokochala pohledem na blednoucí hvězdy a budící se jitro, bych se potěšila sladkým ševelem životu se těšícího ptactva, bych spatřila divuplné kouzlo barev, když vycházející slunce obráží se v tisícerých rosných perlách, které se houpají po kvítkách a travinách, abych dýchala osvěžující vzduch ranní a pobavila se pohledem na pestrobarevný koberec luk a zahrad.
A rovněž tak jako mi bývalo milým probouzející se jitro, byla mi milou doba večerní, když slunce, kloníc se k západu, vrhá vždy delší stíny, když v rudé záplavě zapadá a nad krajinou rozkládá se znenáhla a nepozorovaně tajuplná rouška noci. Každodenně kochala jsem se pohledem na zapadající slunce a kouzelnou, mnohdy oslňující hrou paprsků jeho, když zapadlo; každodenně jsem naslouchala vždy více umlkajícímu šveholu ptactva, až rozhostilo se kolem mě ono tajuplné ticho noční, které budí v duši naší nevýslovný poklid.
Takořka s blahým záchvatem dívala jsem se mnohdy po celé hodiny k noční obloze, kde třepotaly se stříbrojasné hvězdinky ve své milokráse a každá zdála se ke mně mluviti řečí zcela srozumitelnou.
Mnohdy naslouchala jsem bublání potůčku nebo šelestu mírného větříčku v haluzích stromů a keřů; jindy jsem stála v němém zanícení po celé hodiny na některé vršině kochajíc se pohledem na rozkošnou krajinu a opět jindy jsem v polosnění a s přimhouřenýma očima nořila se v duchu ve všechny ty divy, kterými přiroda smysly naše okouzluje.
Kult přírody býval mi kultem nejvyšším. Pohled na červánky nebo zapadající slunce, němé naslouchání ševelu ptactva nebo šelestu větru bylo mi modlitbou nej upřímnější a po mém náhledu duchu všehomíra nejmilejší.
V tu dobu arci jsem neměla ani tušení, jak bezcitně, nemilosrdně, ba krutě chová se ta velebná přiroda ku všemu tvorstvu, tudíž i ku člověku.
Ale rcete, proč zavírá člověk očí svých před touto bezcitností a ukrutností přírody? Proč se dává neuprosnou tou ukrutnicí tak rád a tak často přelstíti a v sladký klam ukolébati? Proč nedívá se mužně a neohroženě v přísnou její tvář, proč klopí zrak, když pohledne v oslňující a přece lak často ouskočně zrádné tahy její, v kterých se zcela zřejmě zračí vlastnost, kterou myslící tvor pokládá za nej děsnější – bezcitnost a nelidskost? .
Klneme ukrutnosti a bezcitnosti lidské: ale pro bezcitnost přírody nezdáme se míti smyslu.
A přece tak mnohý z nás buď ví neb tuší, jaké množství tajemných sil přírodních pracuje v skrytosti ouskočně k naší záhubě! Či možno si pomysliti větší bezcitnosti nad onu, když příroda jíž k zárodku živého tvora zachová se macešsky, by mohla ubohého tvora toho po celý jeho život bezcitně mučiti? Čím prohřešil se tvor nezrozený, že jest již v zárodku slab a churav a když pak zrozen chce se radovat! ze života, že podlehá každému vlivu přírody a vleče se bídně v tělesných i duševních mukách životem? Čím prohřešil se přírodou takto ušlápnutý červ proti věčným zákonům všehomíra, že má takto trpěti?
Vždy, kdykoli si připomenu tento druh ubohých bytostí, bývá mi nevýslovně bolestno. Zdáť se mi, že nejen tyto bytosti, nýbrž i veškeré lidstvo jsou málomocny vůči bezcitnosti přírody, že žádný z nás smrtelníků, byť i měl vůli nejlepší, nemůže přeubohá ta stvoření uchrániti před dalším utrpením.
A tuto bezcitnou přírodu máme neobmezeně milovati? Této neuprosné, milosrdné, ukrutné přírodě máme se klaněti jako svrchované dokonalosti?
Ó, věřte mi, drahý příteli, že mě mrazí, kdykoli si připomenu tento klam tisícův.
A jak neskonale dokonalým jest člověk – tento křehký, slabý, zjevným i tajným vlivům přírody podlehájící tvor, který sama sebe tak rád podceňuje –u porovnání s bezcitnou přírodou, když navzdor své přirozené nedokonalosti a navzdor své závislosti na této kruté přírodě pocítí někdy útrpnost s hořem a utrpením jiných tvorů?!
Příroda soucitu nezná – jen člověk jej zná – ovšem že v okamžicích řídkých, ale přece aspoň někdy.
A přece zase jen tento člověk bývá mnohdy bezcitnější necitné přírody!
A může se někdo z nás smrtelníku pochlubiti, že rozřešil tajemnou tuto záhadu lidské přirozenosti? Může se pochlubiti, že takměř neproniknutelný závoj, zahalující vliv přírody na zámysly a rozhodnutí naše, pouze jen poodhalil?
A proto – jak neskonale krasší nad zaslepenou modloslužbu přírody jest snaha porozuměti lidské duši –  jak neskonale dokonalejším pouhého obdivovatele a velebitele přírody musí býti člověk, kterýž postihl třeba jen zásvit tajemného duševního procesu, jenž předchází a provází nejkrasší, nejvelebnější pocity, jakých jest tvorstvo vůbec schopno: – soucit a útrpnost, city pravé lidskosti.
Potud druhý taktéž nepodepsaný lístek.
Přiznám se, že nejsem právě milovníkem tohoto druhu subjektivních reflexí, poněvadž vyvolávají skoro vždy protireflexe; ale přečetl jsem list ten přece s onou pozorností, jaké zasluhuje každý, byť sebe primitivnější pokus emancipovati se od tradicionelních názorů.
Místo erotického lístku měl jsem v rukou opět pokus jakéhosi pojednání z péra zamilované, ale zároveň vzdělané a filosofující dívky.
Avšak jaký to rozdíl názorů od názorů tak zvaných emancipovaných dívek a žen, které se tak rády rozplývají v pseudoromantických výlevech, a kterýmž velebení přírody bývá rovněž tak často alfou i omegou veškerého myšlení a cítění jak onomu druhu výstředních básníků kteří zhnušivše si z různých subjektivních příčin rozličné nesrovnalosti společenských poměrů v utíkají se ku přírodě a začasto upadají v extrem rovněž tak bludný jako každý,
kdo zrneuznávaje přirozenost všeho pozemského holduje výhradně jen exotismu a umělůstkářství.
Teprve nyní se mi zdálo, že pochopuju neobyčejný interes, jaký má sestřenec, po mém náhledu povaha básnická, na své sladké Otilce. Neboť která mladistvá mysl básnická zůstala by v normálním stavu po přečtení takového lístku, jaký byla Otilka napsala svému miláčkovi?!
I já, ačkoliv jsem v milostných záležitostech už dávno člověk skoro až apathický, počal jsem se po přečtení zvláštního tohoto lístku interesovati o milostný poměr sestřencův, obzvláště o sladkou Otilku jeho – a již jsem se chtěl optati, jak se zove příjmením, kdo jsou její rodičové a kdo jest ona nejmilejší duše, která jí byla až do nedávná vším, o níž se v prvním svém lístku zmiňuje.
Avšak pohlednuv na sestřence zarazil jsem se.
Sedělť na stolici s rukama na kolenou skříženýma zkroušeně jako nejbídnější hříšník, jehož duši mučí právě nejtrpčí výčitky svědomí. Byl poněkud ku předu nachýlen a hlava jeho k prsoum skloněna; ale přece jsem v bledé tváři jeho pozoroval zcela zřejmě stopy duševního rozjitření.
Z té příčiny jsem ho neoslovil, nýbrž odloživ přečtený lístek sáhl jsem mechanicky po lístku třetím a rozbaliv jej počal jsem čisti.
Zněl takto:
Duše má nejmilejší!
Jak je mi volně, jak blaze! Vyzpovídala jsem se nejmilejší duši, která mi byla až do nedávná, dokud jsem nebyla, drahý Hugo. Tebe poznala, otcem i matkou, sestrou i bratrem v jedné osobě.
Z počátku zpovídala jsem se nesměle, ostýchavě, ale když po prvních slovech o Tobě přeletí skoro až blahý úsměv tu vráskovitou tvář, když v dobrých šedých těch očích zaleskly se dvě slzy, bylo mi tak volno, tak blaze, jako kdybych nebyla pravé vyzrazovala sladké tajemství Tvého i svého srdce, nýbrž jako bych byla vypravovala o nejlidštějším skutku duše nejmilejší.
O, že’s nebyl přítomen!
Ale dobře, že’s mne neviděl plakat i radostí nevýslovnou – byl bys se také rozplakal –- a slzy mladému muži nesluší.
Promiň – prosím Tě snažně – že píši tak bez ladu skladu. Ruka má se posud chvěje. Vždyť tomu teprve několik okamžiku, co byla vřele, upřímně stisknuta třesoucí se pravicí na znamení, že mohu býti Tvou na vždy.
Jak ráda bych se dnes s tebou setkala, jak ráda bych Ti vypověděla vše podrobně! – Ale není možno. Nesejdeme se – nejsiť pánem své vůle a svého času.
Buď zdráv! S dychtivostí čekám, až nadejde nedělní odpůldne, kdy se opět setkáme.
Na vždy Tvá Otilie.
Prostodušnost tohoto lístku u porovnání s oběma předešlýma mě překvapila. Zdáloť se mi, jako by poslední list ten nebyl ani psán osobou, která psala první dva; ale rukopis byl týž, jen že v posledním lístku poněkud nejistý, jako by se byla ruka při psaní třásla.
Sladká Otilka sestřencova byla dle všeho nejen stvoření filosofující, nýbrž i roztomilá, prostodušná a šťastně milující dívčinka.
Ký div, že po přečtení tohoto lístku uklouzla mi skoro mimovolně otázka, kterou jsem chtěl již před chvílí sestřenci položiti.
Můžeš mi říci, milý Hugo, pravil jsem měkce, kdo je ta duše, která byla až do nedávná tvé Otilce vším a od jejíhož svolení záviselo blaho tvé i Otilčino?
Sestřenec zvedl hlavu a zadíval se mi do očí. V očích jeho leskly se slzy. Chvíli mlčel, jako by se teprve probíral z myšlének načež odpověděl skoro šeptmo:
Doposud nevím, milý strýčku.
Ty tedy rodinných poměru Olilčiných neznáš, připomínám.
Neznám, zní odpověď. Vím jen, že je sirotek, že nemá ani rodičů, ni jiných příbuzných. Nevím o ní více, nežli že se zove Otilka.
A ona se tebe také nikdy nevyptávala na tvoje rodinné poměry? ptám se dále.
Nikdy. Já sám jí vypravoval kdysi, kdo jsem –  ale zdálo se mi, že mě skoro ani neposlouchá.
Podivno! připomenul jsem.
A přece zcela přirozeno, milý strýčku, pravil hoch. Nezapomeň, že seznámili jsme se na hřbitově u hrobu Otilčiny matky několik kroku od vykopaného hrobu vlastní mé matičky; nezapomeň, že jsme spolu posud ještě nikde jinde nemluvili nežli na hřbitově a že tudíž všechny posavadní rozmluvy naše měly zvláštní, obyčejně vážný, zádumčivý ráz.
Ale ty’s Otilku snad někdy doprovázel ze hřbitova domů? připomínám.
Někdy – tuším, že asi dvakrát – ale my po cestě té ani slova nepromluvili.
Víš tedy aspoň, v kterém domě bydli.
Ani to nevím. Doprovodil jsem ji vždy jen asi tři sta kroků od hřbitova, kde jsme se rozloučili. Otilka šla dále po silnici ku Smíchovu, já pak se dal cestou ku Kinské zahradě.
Podivno! uklouzlo mi poznovu.
Ale, vždyť na tom všem, milý strýčku, pranic nezáleží, pravil hoch.
Mně ani nenapadlo pátrali po tom všem, po čem se ty nyní ptáš, a kdybych se byl Otilky zeptal, jsem jist, že by mi byla vše upřímně pověděla.
Slova ta mi dostačila; poznalť jsem, že milostný poměr sestřencův podobá se na vlas milostným poměrům mladistvých idealistů, kterýmž je vše, co netýká se jejich lásky, úplně lhostejno a kterýmž tudíž také zcela přirozeně nemůže ani napadnouti, by se na něco vyptávali nebo toužili něco seznati, co s předmětem jejich citů jest jen jaksi v podřízené souvislosti.
Odmlčel jsem se na chvíli, což sestřence donutilo k uchopení se slova.
Dovol, strýčku, ještě jen jednu otázku, pravil měkkým, skoro chvějícím se hlasem. Co soudíš dle lístků, které jsi byl právě přečetl, o mé sladké Otilce?
Nesnadno říci dím na to opravdově. Pravda sice, že mnozí soudívají z pouhého rukopisu na povahu pisatelovu, jiní zase ze slohu nebo z názorů a myšlének, jež byl někdo napsal; avšak mně vše to nikterak nestačí.
Známť spisovatele spisů skoro výhradně satirických, kteří jsou povahy přímo sensitivní, znám spisovatele s chmurným pessimistickým názorem v svět, kteří jsou v životě rozhodnými optimisty, znám literáty-idealisty s povahou ryze realistickou a naopak zase literáty-realisty, kteří jsou povahou svou idealisté.
Známé Buffonovo Le styl c’est l’homme není mi než pouhá tak zvaná okřídlená průpovídka, kterouž tisícové bezmyšlénkovitě opakujou, aniž by jim na mysli tanulo, že ku poznání povahy jen jediného jednotlivce je třeba dlouholetého, svědomitého pozorování všech jeho skutků a slov, že je třeba skutky jeho porovnávati s názory a zásadami, slovem, že nutno člověka dříve studovati, nežli možno se odvážiti pronésti aspoň přibližně případný úsudek o jeho povaze. Bezpříkladná lehkomyslnost, s jakou se lidé vzájemně posuzujou, soudíce obyčejně z nahodilých jednotlivostí na celou povahu, jest bez odporu jedním z oněch tajemných zřídel lidských bludů, z kterýchž vznikají nesčetné nesrovnalosti společenské, které mívají mnohdy i děsné zločiny v zápětí. A proto nežádej toho na mně, milý Hugo, bych se pokoušel o charakteristiku tvé milé Otilky, dokud jsem ji neseznal osobně, dokud jsem.
Ty tedy tomu nevěříš, co mi byla psala? vpadl mi sestřenec, kterýž jaksi s přemaháním vyslechl reflexivní můj výklad, do řeči.
Nikoli, dím na to; ale těch několik řádek mi nikterak nestačí k úsudku tak závažnému, jakým jest nebo lépe řečeno jakým vždycky má býti úsudek o povaze kteréhokoli člověka vůbec, tím více pak o dívce tak interessantní, jako jest dle všeho tvoje Otilka.
Ty ji tedy pokládáš aspoň za interessantní? opáčil sestřenec se zřejmou, ačkoli jen okamžitou radostí.
Musím přisvědčit!, odpovídám; neboť takových milostných lístků, jako ti psala Otilka, posud jsem ještě ani ve skutečnosti, ba ani v žádném románu nečetl.
Můžeš tedy přece o její povaze aspoň ledabylé dobrozdání podati – není-liž pravda? vpadl mi sestřenec znova do řeči s onou houževnatou neústupností, která vyznačuje mládež na rozhraní mužného věku.
Pouze povrchní, dím, abych sestřencovu zvědavost aspoň poněkud ukonejšil.
Budiž! – Mně dostačí dobrozdání nejpovrchnější, dí na to kvapně jinoch, upíraje zádumčivé oči své nu mne tak dychtivě, jakoby chtěl z každého mého pohled vyčisti kýžený úsudek.
Soudím tedy, pravím po malé přestávce, že jest tvá Otilka dívka rovněž tak interessantní jako vzdělaná – že jest dobrá, tichá, prostoduchá a přece časem jaksi výstředně nebo lépe řečeno, originelně duchaplná.
Ne, ne, milý strýčku, vpadl mi sestřenec do řeči. Duchaplnosti a obzvláště tebou připomenuté originelní duchaplnosti jsem nikdy u ní nepozoroval, kdykoli jsem s ní mluvil. Každičké slovo její jest tak prostičké, tak nehledané, každá věta tak prajednoduchá, průzračná, každá myšlénka tak jasná.
Ale to vše přece nevylučuje ani původnosti, aniž duchaplnosti, přerušil jsem tentokráte sestřence sám. Otilčiny reflexe o přírodě aspoň jsou toho nejlepším dokladem, že je to dívka nevšedních darů ducha, dívka názorů samostatných, originelních. Skoro se mi zdá, že to jakýsi ženský filosůfek, kterýž daleko častěji se obírá spisy vědeckými nežli zábavnými.
Ó nikoli, přerušil mne sestřenec poznovu. Naopak. Pokud vím, Otilka zřídka kdy čte. Vypravovala mi, že má jen malou, ovšem že vybranou knihovničku – ale co čte, o tom přemítává. Její názor o přírodě také mě poněkud překvapil, když jsem jej od ní slyšel. Ale v tom spůsobě, jak mi jej byla později k mému vlastnímu přání napsala, velice se liší od spůsobu, jakým byl původně pronešen.
Seděli jsme kdysi za čarokrásného večera na jedné z nečetných laviček v hlavním stromořadí malostranského hřbitova nedaleko hrobů Otilčiny a mé matky. Slunce právě zapadalo a rudé paprsky jeho pohrávaly v haluzích stromů nad námi a v písku u našich nohou. Otilka byla zádumčiva. Chvíli jsme hovořili o věcech všedních, načež jsme se oba zadumali. Po chvíli probrav se ze zadumání optal jsem se Otilky, která právě upírala zrak svůj k západu v místo, kde bylo skrze haluze stromů a keřů viděti slunce, o čem právě snila.
Podívala se na mne, jako by chtěla říci: Což pak jsem snila? Na to mně vzala za ruku a pravila:
Neslyšel jste jemný zpěv nějakého ptáčete tam v houští kdesi u pomníku proti nám?
Teprve nyní, byv Otilkou upozorněn, zaslechl jsem z dáli jemňoučký zpěv nějakého ptáčete. Různé, mnohdy sotva slyšitelné zvuky tetelily se tichem večerním tak měkce a dojemně, jakoby zpívající ptáče ulevovalo hoři a zármutku svému. Chvíli jsem pozorně naslouchal, načež jsem připomenul, že slyším ptáče zpívati.
A právě o tomto ptáčeti jsem snila nebo lépe řečeno přemítala, pravila Otilka. Zpěv jeho zdál se mi byli tak zádumčivý, jako by se bylo pláče po svém spů-sobu hořce rozplakalo. A přece pěje radostí – přece pěje, proto že necítí právě žádné bolesti.
Otilka se po té na chvíli odmlčela, načež pokračovala:
Nenapadlo vám nikdy, jak mylně soudíváme my lidé o zpěvných opeřencích? Mně právě něco napadlo. Připomínámť si, jak často nasloucháváme zpěvu jejich a jak často se domníváme, že stvořeni jsou roztomilí tito tvorové k naší zábavě.
Avšak zároveň mi napadá, jak zřídka kdy si někdo z nás připomene utrpení a bolesti těchto malitkých tvoru, jak zřídka kdy komu napadne, že totéž ptáče, jehož sladkému zpěvu včera naslouchal, dnes už více nezpívá, že schouleno sedí snad v trapných bolestech někde na osamotnělé větvičce, by za nedlouho zahynulo. A podobné ptáče sedí snad i nyní opodál a zpívá. Nasloucháme jeho zpěvu, jako jsme byli den před tím s potěšením neslouchali zpěvu churavícího a k smrti pracujícího druha jeho a mnohý z nás citlivějších tak často v duchu si připomene: Oh, jak krásná je příroda!
A přece i za tou krásou skrývá se hoře, zármutek a utrpení – přece i tato krása zahaluje umírání.
My vše to zahrnujeme v jediné slovo: příroda –  těšíme se zpěvu ptactva a velebíme přírodu, že nám tuto radost připravuje; ale při tom nepomníme, že tatáž příroda živelními pohromami a jiným spůsobem působí těmže milým opeřencům bez jejich viny mnohdy bezměrných bolestí.
My arci i po takových živelních pohromách, které byly na sta životů zničily, opět sedáme v sadě a nasloucháme zpěvu. Ale komu z nás napadne, že neslyšíme více tatáž ptáčata jako druhdy? Komu z nás napadne, že nalézáme se toliko na blízku pouhého druhu, kdežto individua druhu toho jsou zcela jiná?
A komu z nás napadne, že každé toto individuum podlehá tisícerým zhoubným vlivům přírody, že sice žije a pro okamžik ze života se raduje, ale že může býti každým okamžikem zvůli přírody obětováno?
Takto mluvila Otilka. Naslouchal jsem slovům jejím ták pozorně, že jsem ani nespozoroval, že se bylo právě slunce skrylo za mrak, jenž se byl nad obzorem na západě pomalu vyhoupnul. Otilka pustila moji ruku a ukázavši směrem k západu pravila:
Podobného něco možno říci také o královně nebes. Před chvílí jsem se dívala upřeně skrze houští v tu magicky krásnou hru slunečních paprsků zcela bezmyšlénkovitě a právě nyní mi napadá děsná otázka:
Kolik asi tvorů bylo právě dnes tímto časokrásným sluncem oslněno, že nikdy více je nespatří ani vycházeli, aniž zapadati? Kolik asi tvorů bylo právě tímto životodárným sluncem dnes různým chorobám v náruč vrženo? Kolik tvorů bylo zahubeno?
A napadlo vám někdy po prudké bouřce a krupobití optati se sama sebe: Kolik tvorů zahynulo v krátké té době bez vlastní viny? Viděl jste někdy pole, lučiny a lesy po takové živelní pohromě? Viděl jste někdy každých pět nebo deset kroků ležeti nějaké ptáče nebo jiného tvora mrtvého nebo dokonávajícího? A vše to jest dílem téže přírody, kterou velebíme, kterou zbožňujeme.
Po té sestřenec umlkl.
Když však jsem neodpovídal, pokračoval jako v zpomínky pohřížen:
Tak mluvila Otilka skoro dětinsky prostě hlasem tak tklivým, že i mně bylo jaksi podivno okolo srdce.
Teprve po chvíli jsem něco odpověděl a Otilka pokračovala ve svých prostinkých úvahách s louže milou bezprostředností, jako je byla zahájila.
Tak hovořili jsme asi hodinu a když pak jsme se loučili, poprosil jsem Otilku, by mi vše to, co byla právě mluvila, napsala na památku.
Toť vše, milý strýčku. A v tom přece nemožno viděti žádné výstřednosti, aniž jakékoli zvláštní originalnosti.
Po lom, co mi sestřenec právě vypravoval, arci jsem o jeho sladké Otilce zcela jinak soudil než-li zpočátku po přečtení podivných jejích lístků: ale přes to nemohl jsem jí upříti, co jí právě upíral její miláček: jistou samostatnost úsudku, tudíž i jakousi, byť i méně výstřední originalnost.
Dívka ta mne počala zajímati.
Optal jsem se tedy ještě na to a na ono; ale sestřenec na všechny moje otázky odpovídal jako někdo, kdo má vypravovati podrobnosti ze života člověka, s kterým se byl jednou nebo dvakrát jen na několik okamžiků setkal.
V průběhu tohoto našeho hovoru změnila se i fysiognomie sestřencova.
Jsa nucen mluviti zapomněl patrně aspoň poněkud na to, co jej hnětlo, a tvář jeho jevila jakousi mírnou uspokojenost; avšak sotva jsme umlkli a mladík počal se zase hroužiti v myšlénky, jevila fysiognomie jeho tutéž trpkost’ a bolesť jako dříve.
Soudil jsem z toho, že má cosi na srdci, co by mi rád svěřil, ale že se přece ještě poněkud ostýchá.
Z té příčiny optal jsem se soucitně:
Jsi churav, milý Hugo?
Nejsem, zní lakonická odpověď s truchlivým přízvukem.
Přihodilo se ti snad něco nemilého? pokračuju.
Snad v lékárně – doma?
Ne ne – nikde! pravil kvapně hoch, ale přece upíral na mne zádumčivé oči své s onou nevylíčitelnou poloztrnuloslí, která jest zřejmým důkazem, že mluvící zabývá se v myšlénkách zcela jinými věcmi, než o kterých jest právě řeč.
Či snad Otilka? uklouzlo mi po chvíli skoro mimovolně.
Po těchto slovech se oči sestřencovy skoro vášnivě rozjiskřily a tvář jeho polil ruměnec. Dle všeho byl jsem připomenul pravý předmět sestřencova hoře.
Rozhněvala se snad na tebe? tážu se bera útočiště k běžné frási, bych přiměl sestřence ku slovu.
Podíval se na mne jako přítel, jemuž jsme byli mimo nadání metnuli nějakou urážku v tvář.
Tvář jeho přeletěl mráček nevole, ale hned na to ustoupil výraz hněvu výrazu ještě bolestnějšímu, než jaký jevila tvář jeho dříve.
Či snad jest churava? plám se dále, nedada se ničím mýliti.
Teprve nyní ozval se sestřenec. Odpověděl však toliko jedním slovem opakuje temně poslední mé slovo:
Churava.
Jediným slůvkem tím změnila se celá situace. Bylo mi hocha i jeho nejmilejší líto a želel jsem, že počínal jsem si před tím příliš buršikosně.
Chtěje chybu svou opravili optal jsem se měkce a přívětivě:
Mluvil jsi s ní? A co soudí lékař?
Co soudí lékař ? opáčil sestřenec monotonně, načež dodal:
Nevím – vždyť pak ani nevím, kde ubohá Otilka bydlí.
Už dávno churaví? ptám se dále.
Úplně zdráva snad vůbec nikdy nebyla, odpovídá mladík přitlumeným hlasem. Jeť jako vadnoucí květinka. Tak milá, tak dobrá a přece již tak blízka hrobu.
Po těch slovech zaleskly se v zádumčivých očích sestřencových dvě slzy, jež pomalu skanuly po lících.
Doufejme, že se v brzku pozdraví, těším hocha, jehož bolest mne dojímala; ale vida, že vrtí nedůvěřivě hlavou, dodal jsem:
Kdy jsi s ní mluvil naposledy?
Před týdnem a po celou tu dobu jsem neměl ani tušení, že ochuravěla. Teprve dnes – před půldruhou hodinou jsem se to dozvěděl. Malý hošík, kterýž mi nosívá lístky od Otilky a Otilce zase dodává moje odpovědi, přinesl mi nový lístek. Vzal jsem jej od něho jako kdy jindy – klidně a s potěšením, že mi Otilka zase něco píše – a řekl hochovi prostě, by si zejtra v poledne přišel pro odpověď, jak to máme s Otilkou umluveno. Hoch odběhl. Ale sotva jsem lístek rozpečetil, zůstal jsem jako ztrnulý. Otilka mi píše, že je churava. Píšeť mi do slova takto –
Po těchto slovech sáhl sestřenec do záňadří a vyňav nový lístek četl skoro šeptmo následující:
Duše má nejmilejší!
Promiň, prosím, že Ti píši tentokráte jen několik slov. Jsem churava; ale je to obyčejná moje churavosť, kterou trpím po celý svůj život, a proto pevně doufám, že se v brzku pozdravím.
Budiž tedy o mne úplně bez starosti. Zejtra Ti pošlu novou zprávičku a nebude-li mi lépe, udám Ti také, kdy bys mne mohl navštíviti. Bylo by to poprvé, že bys mě spatřil u přítomnosti pěstounovy: ale budiž i v tomto vzhledě bez starosti. Neníť žádné příčiny více, bychom před ním něco tajili.
Jak jsem Ti byla již psala, vyzpovídala jsem se mu ze všeho. Na vždy Tvá
Otilie.
Když byl sestřenec lístek ten přečetl, podal mi jej. Byl psán tužkou, patrně na loži. Písmo bylo sice totéž jako v ostatních lístcích Otilčiných, ale přece poněkud nejisté, třesavé; čárky slínové byly jemnější, čárky vlasové pak mnohdy skoro neviditelny, zřejmý to důkaz, že píšící ruka neměla při psaní pevného podkladu nebo že byla neobyčejně mdlá.
Čím ti tedy mohu býti nápomocen, milý Hugo? plám se soucitně vraceje sestřenci lístek. Vím, že máš přes všechno ujišťování Otilčino přece jen starosť, a proto myslím, že by bylo nejlíp, kdybys Otilku navštívil bez odkladu, neboť.
Ne, ne! vpadl mi sestřenec do řeči. Věřímť Otilce na slovo a nikdy bych se neodvážil učiniti něco bez jejího souhlasu nebo proti její vůli. A ona mi přece píše, bych byl úplně bez starosti, a že mi zejtra udá, zdali a kdy ji mám navštíviti. Ostatně, vždyť ani nevím, kde bydlí a jaké je její příjmení.
Což o to! dím. Trvám, že bychom se přece doptali.
Ne, ne! přerušil mne hoch poznovu, načež klidněji pokračoval:
Přiznám se ti, milý strýčku upřímně, že jest duševní můj stav strašný; ale přes to nemohu jinak nežli vyčkati až do zejtřka. Když jsem přečetl Otilčin lístek, zatočila se mi hlava a oči se mi zalily slzami; neboť myšlénka, že by ta dobrá, tichá, sladká duše, sotva že počala žíti a ze života se radovati, mohla zemříti, zoužila mi prsa, jako bys mi žhavým kovovým prutem přes srdce přejel; ale hned na to mi zase napadlo, že to není vůbec ani možno. Sotva však tato myšlénka mým mozkem kmitla, jiř ustoupila trapné pochybnosti, z které se vyrojily ještě bolestnější myšlénky než jest myšlénka pouhé smrti. Připomenul jsem si, že může Otilčinu smrt předcházeli bolestné trápení – připomenul jsem si svou málomocnost, ba i jistý druh tupé bezcitnosti, s jakou jsem se byl až dosud k milé, dobré duši té choval: připomenul jsem si, že mi posud ani nenapadlo přemýšleli, zdali jest choroba její zhojitelna, a neexisluje-li snad nějaký lék, kterýmž by bylo možno, když ne právě neodvratnou smrt zameziti, tedy aspoň ubohé duši poskytnouti úlevy a zmírniti její bolesti. A právě z té příčiny přicházím, milý strýčku, k tobě.
Čím ti mohu býti nápomocen? ptám se soucitně, neboť trapná nejistota hochova působila na mne bolestně.
Radou, dí hoch lakonicky upíraje na mne zádumčivé své oči s onou důvěrnou jistotou, která očekává bezodkladné splnění. V právě líčeném případě byla rada pro každého, kdo nezabývá se léčením, velmi nesnadná; nezbylo mi tudíž než podotknouti:
V čem ti mám poraditi? Vyslov se určitěji!
Hoch chvíli mlčel, jako by přemítal, jakým spůsobem by se nejsnadněji vyslovil, načež pravil:
Podivno, milý strýčku! Ještě před chvílí, když jsem ti líčil duševní svůj stav po přečtení Otilčina lístku, byl jsem pevně přesvědčen, že myšlénka, o níž bych se s tebou rád poradil, je zdravá a rozumná, a nyní se ostýchám vy šloviti ji; bojímť se, že se mi vysměješ.
Budiž bez starosti, dím na to chlácholivě: v případu, o který právě jde, byl by výsměch přímo gaminstvím.
Po té hoch ještě jednou se zamyslil, jako by poznovu v duchu zkoumal závažnost své myšlénky, načež pravil:
Ne ne, milý strýčku! Odpusť, že jsem tě tak dlouho obtěžoval. Je to přece jen pouhý nápad, jen tak idealně bláhová jiskřička, která kmitla mým mozkem a zdála se býti myšlénkou.
A po těchto slovech sestřenec poznovu se zamyslil.
Nevyrušil jsem ho. Po dvou nebo třech minutách ujal se opět slova a pravil z počátku jaksi váhavě, ale pak s přibývající jistotou, jako by se v duši jeho odporující sobě myšlénky krystalisovaly:
A přece mi ta bláhově idealní myšlenková bludička nechce z hlavy. Vyhoupla se z chmurného chaosu myšlének, jež zavířily mojí duší po přečtení Otilčina lístku, tak náhle, že jsem se až zarazil; ale nechť ji jako pouhý bezpodstatný nápad sebe důsledněji odmítám, ona se dostavuje vždy zase s houževnatostí myšlének zdánlivě bizarních, ale přece se zdravým zárodkem.
Nu, tak se tedy vyslov jasněji! dím na to poněkud již nevrle. Vždyť přece možno myšlénku tvou zkoumati, ba možno třeba i pokusiti se.
Pravda, pravda, vpadl mi kvapně sestřenec do řeči. Pokusiti se, jest to pravé slovo – pokusiti se stůj co stůj!
Hoch umlkl poznovu na několik vteřin, načež pokračoval:
Povím ti tedy, milý strýčku, vše několika slovy; ale nevykládej mi blud můj ve zlé; nesměj se mi! Když jsem byl po přečtení Otilčina lístku zůstal v strnutí státi a duší mojí zavířily nejděsnější myšlénky, napadla mi náhle -– ethiopská lilie.
Musím se přiznati, že mě poslední věta sestřencova více překvapila, než kdyby byl pronesl sebe zjevnější blud.
A v jaké souvislosti může květina ta býti s chorobou tvé Otilky, dím váhavě, nemoha hned dosahu slov těch pochopiti.
Připomenulť jsem si, pokračoval hoch, aniž by byl přímo na moji otázku odpověděl, že v okamžiku, když jsem vzácnou tu květinu spatřil poprvé, šlehla duší mojí myšlénka, že má zajisté květina ta tajemnou nějakou moc, že spočívá v ni zázračná sila, kterouž možno hoře a bolest lidskou byť sebe bezměrnější, utišiti. Ty víš, milý strýčku, že jsem se marně snažil dočísti se někde něco o podivné té květině, ty víš, že tanula mi tak často na mysli, ba že i ve snu mě znepokojovala, a zajisté nyní pochopíš associací myšlének, o nichž se právě zmiňuju. Přiznám se, že vše to zdá se mi býti i nyní pouhý, idealně bláhový nápad; ale pojem o podivné květině a tajemné její moci utkvěl v mé duši tak hluboko, že ho nelze zapuditi než úplným přesvědčením se.
A já ti mám býti nápomocen, já? tážu se poněkud usmířen z bizarním nápadem sestřencovým; neboť zdánlivě fantastická myšlénka měla přece poněkud reelní podklad a snaha přesvědčiti se o pravdě nebo bludu plynula z povahy sestřencovy.
Prozatím nepřeju si, milý strýčku, nic více, než abys mi přes noc zapůjčil ethiopskou lilii a seznámil mě se stařičkým svým učitelem, kterémuž květina ta patřívala. Dle toho, co jsi mi byl vypravoval, zdá se býti muž ten odborným znalcem – možná tudíž, že mi bude moci o zvláštní květině té něco pověděti nebo že mi aspoň napoví, kde bych se o ní něco podstatného dověděl.
Nic snazšího nad to! dím vstávaje; neboť vyplniti toto přání sestřencovo bylo vskutku snazší nežli jakákoli jiná rada, kterou by byl mohl ode mne žádati.
Na to přistoupiv ku psacímu stolu otevřel jsem šuple, kam jsem byl před několika týdny ethiopskou lilii uschoval; ale šuple bylo prázdné.
Sestřenec sledoval každé mé hnutí a v témže okamžiku, když jsem šuple otevřel, vstal a spatřiv, že jest prázdné, vyrazil ze sebe chvějícím se hlasem jen jediné slůvko.
Ukradena! zvolal divoce potáceje se ku psacímu stolku, u něhož jsem stál.
V šupleti bylo něco papíru ku psaní a nějaké rukopisy. Rychle vytáhl jsem šuple a vysypal obsah jeho na stůl. Sestřenec rozhrnul rukou papíry a pod papíry spatřili jsme ethiopskou lilii, která byla jen založena.
V mžiknutí oka měl ji sestřenec v ruce a dlouho na ni zkoumavě pohlížel. Pak ji položil zase na stůl a usednul na místo, kde byl dříve seděl.
A kdy si přeješ, abychom stařičkého učitele navštívili? tážu se ukládaje papír a rukopisy do šuplete, jejž jsem byl zase do stolu zastrčil.
Čím dřív, tím líp, zní odpověď. Dnes už zdá se býti pozdě – možno-li, tedy zejtra – dopoledne.
Dobře, dím na to, zůstav u stolu státi.
Mohu si tedy ethiopskou lilii vzíti? optal se sestřenec po malé pomlčce.
Vždyť jsem už připomenul, že není nic snazšího, než vyhověti tvému přání, odpovídám. Vezmi květinu a zkoumej ji! Zejtra snad se dovíme nějaké podrobnosti. Ale nekoj se, prosím tě, žádnou bláhovou nadějí, bys nebyl zklamán!
Budiž bez starosti, milý strýčku! praví hoch s neobyčejným klidem. Vždyť pozoruješ, že nejde mi než o zjištění pravdy a o pouhý pokus. Ale takto přece nebudu moci květinu nésti! Máš nějaké staré desky?
Přisvědčil jsem a v několika okamžicích desky vyhledal. Sestřenec pak vstal, vložil květinu do desek a vzal desky pod páží. Po té jsme si stiskli vzájemně ruce a rozloučili se. Když sestřenec odešel, vyhledl jsem oknem.
Spatřil jsem jej na ulici státi s rozevřenými deskami a dívati se na květinu. Potom zavřel desky, učinil několik kroků a zase se zastaviv otevřel opět desky a znova se zadíval na ethiopskou lilii.
Na cestě asi tři sta kroků dlouhé, co jsem jej mohl z okna sledovati učinil tak asi osmkrát – pak zahnul do poboční ulice a zmizel.
Maje zdravé nervy a jsa člověk flegmatický mívám také obyčejně dobré spaní a skoro se ani nepamatuju, že by mě byl kdy nějaký sen poškádlil nebo že bych byl v noci procitnul. Také této noci usnul jsem po svém zlozvyku teprve po půlnoci s poklidem člověka, kterému jest skoro lhostejno, co se zejtra stane. Dle všeho spal jsem dobře asi do dvou hodin s půlnoci, ale pak jsem z neznámé příčiny procitnul a nemohl usnouti.
Marně jsem bral útočiště k různým, dle doslechu osvědčeným prostředkům, kterýmiž prý se spánek podporuje. Marně jsem počítal do sta, do dvou, tří i čtyř set, ba i do tisíce; marně jsem se snažil soustřediti myšlénky své na jistý, určitý a zároveň zcela lhostejný předmět, marně jsem v duchu upínal zrak svůj na jediný bod – spánek se nedostavoval.
A přece byl duševní i tělesný můj stav zdánlivě zcela normální. Zkoumaje tepnu a tlukot srdce, shledal jsem obé v oné rovnováze, kterouž jest podmíněno zdraví lidské; hlava má nebyla rozpálena a dech můj nikterak nepravidelný – a přece jsem usnouti nemohl.
Ký div, že jsem posléze vstal a počal přecházeti po pokoji.
Byly asi čtyři hodiny z rána. Cítil jsem mírnou umdlenosť; přes to přecházel jsem od okna ku protější stěně s onou vytrvalostí, která jest jedině zárukou, že nás konečně pravidelnost našeho konání zcela unaví. Ale vše mamě, kromě nepatrné umdlenosti necítil jsem ani nej nepatrnější potřeby usednouti neb ulehnouti. Posléze počalo se šeřiti. Několikráte zastavil jsem se na své jednotvárné noční promenadě u okna a zahleděl se dolů do ulice, kde panovalo ještě takové šero, že bych byl mohl z druhého patra, kde jsem bydlil, rozeznati toliko mlhavé obrysy předmětů asi uprostřed ulice se nalezajících, kdežto předměty vzdálenější byly posud skoro ve tmě. Ulice však byla pustá; nikde ani živé duše a všady hrobové ticho.
Z nenadání se mi zdá, že pozoruju u protějšího domu obrysy lidské postavy. Napínám zrak, ale nevidím přece nežli temné obrysy, aniž bych mohl rozeznati, zda-li to člověk čili nic. Mechanicky otevru okno, ale vidím jen tutéž neurčitou mlhavou silhouettu. V témž okamžiku se mlhavé obrysy pohnuly a popošly několik kroků do ulice, kde se zastavily. Teprve nyní jsem rozeznal štíhlou postavu mužskou, držící cosi pod pážím a hned na to jsem poznal – sestřence.
Jsi ty to, Hugo? volám dolů.
Jsem, zní odpověď.
Probůh, co se stalo? tážu se dále.
Nic, strýčku, pranic.
Kde jsi se tu tedy vzal?
Přicházím k tobě, strýčku – vždyť víš proč!
Teprve nyní jsem si připomenul, co jsem byl den před tím sestřenci přislíbil; ale tak záhy jsem ho přece neočekával.
Pojď tedy nahoru! vzkřikl jsem bezmyšlenkovitě.
Nemohu. Dům je zavřen! zní odpověď.
Hodím ti tedy klíč, odpovídám.
Po několika okamžicích letěl do kapesního šátku zaobalený klíč od domu dolů na ulici.
Slyšel jsem temný zvuk, jak klíč dopadnul, potom jsem viděl, jak jej sestřenec zvedl a kterak rychle popošel ku vratům. Na to jsem slyšel zcela zřetelně otevříti a zavříti vrata. Za několik okamžiků objevil se sestřenec mezi dveřmi, neboť byt můj nebývá v noci nikdy na klíč zavírán.
Proč tak záhy? Vždyť není ještě ani pět hodin! vítám hocha, který se byl po svém zvyku u dveří zastavil a desky pod pážím si urovnával.
Odpusť, strýčku! zahajuje sestřenec stereotypně svou řeč. Nemohl jsem doma vydržeti.
Proč jsi tedy stál před domem a nezazvonil, neb aspoň nekřikl?
Nechtěl jsem tě burcovat a nebyl bych se prohlásil, kdybys nebyl zavolal sám.
Pojď tedy dále a usedni! vyzývám.
Sestřenec uposlechl.
Popošel několik kroků až ku psacímu stolu a položiv desky na stůl přitáhl si opodál stojící stolici. Ale dříve, nežli si sedl, rozevřel ještě jednou desky, by se přesvědčil, zda-li květinu neztratil. Přesvědčiv se, že je květina v deskách, usedl; pak skříživ nohy položil obě ruce křižem přes prsa a setrval chvíli v mlčení.
Pro panující posud šero nemohl jsem tvář jeho ani z blízka ještě zcela zřetelně rozeznati; zdálo se mi však, že jest poněkud rozpálena.
Ty’s dnes snad ani nespal? dím po chvíli.
Nespal, zní odpověď. Asi do půlnoci jsem se díval na ethiopskou lilii a duší mojí vířily tisíceré myšlénky. Byl jsem v nejvyšší míře rozčilen. Pak jsem ulehl a navzdor rozčilení jsem zdřímnul neb aspoň v jakési polosnění se pohřížil. A tu se mi zdálo, že vidím před sebou postavu stařičkého učitele tvého, jak jsi mi jej byl ondy líčil; ale s výrazem nevýslovné bolesti ve tváři. Zdálo se mi, že dívá se na mne s jakousi trpkostí a zároveň káravou přísností, ba zdálo se mi, jako bych byl zaslechl i přitlumený hlas a slovo: Nepokradeš!
Osudná lilie! připomínám. Kolikráte tě už ve snu znepokojila! Dnes arci nebylo divu! Avšak za nedlouho nejspíše se dovíme, že to květina u nás sice vzácná, ale přece jen bezvýznamná a bezcenná.
Ne, ne, milý strýčku, vpadl mi kvapně hoch do řeči. To není vůbec ani možno. Kdybych ti mohl vypravovati vše, o čem jsem dnes v noci, dívaje se na ethiopskou lilii, přemýšlel, dal bys mi za pravdu; neboť květina, která může v člověku zbuditi řadu zcela nových myšlének, nemůže býti nikdy bezcenná.
V tom vzhledě arci ti dám za pravdu, dím na to chladně; ale jinak jest to dle všeho přece jen kvě
tina bez jakékoli zázračné síly a tajemné moci. Veškerá změna, kterou byla spůsobila v tvé duši, nezávisí tak na květině samé, jako má spíše základ svůj v tvé ohnivé, ryze básnické obraznosti. U jiného člověka a za jiných okolností by ethiopská lilie sotva zbudila nějakých myšlének, a trvám, že by tisíce lidí dovedlo se na ni třeba po celé dny zcela lhostejně dívati, aniž by komu něco mimořádného, neřku-li neobyčejného napadlo.
Tak a podobně vyměňovali jsme si své náhledy o podivné květině, která byla před lety na mne a nyní zase na sestřence tak zvláštním kouzlem působila.
Čím déle však jsme mluvili, čím pádnějšími a věcnějšími důvody jsem sestřence přesvědčoval, že vše, co on pokládá za vliv květiny, má původ, svůj v jeho vlastní obraznosti, tím houževnatěji hájil on opak toho.
Zatím bylo se rozednilo a vycházející slunce vrhlo první paprsky do pokoje, v němž jsme dleli.
Tvář sestřencova, která se mi zdála býti za šera nápadně rozpálena, byla vlastně jemně namodralá a nyní v zlatých paprscích slunce zdála se býti zcela svěží, ačkoli v celku jevila zřejmě stopy nevyspání a předcházejícího rozčilení, které bylo patrně již poněkud ustoupilo jakési rozvaze neb aspoň resignaci.
Čas ubíhal nám v živé rozmluvě dosti rychle; ale přece musili jsme i po východě slunce vyčkati ještě asi dvě hodiny.
Konečně, když odbila osmá hodina, zvedl jsem se. Ale i tato doba zdála se mi býti k návštěvě stařičkého muže a zejména vzhledem k zdánlivě malichernému účelu jejímu přece jen příliš časnou a proto jsem na to sestřence upozornil.
Chvíli zůstal zamyšlen, pak pravil:
Mně něco podobného ani nenapadlo; ale vždyť snad možno nějakou záminku.
Ale jakou? vpadl jsem mu do řeči.
Po té jsme oba divili přemýšleli; ale ani mně, ani sestřenci nenapadlo nic vhodného.
Nezbývá nám tudíž nežli vyčkali ještě asi hodinu, pravil jsem posléze, a navštívili kmeta zcela beze vší vylhané záminky.
Máš pravdu, dí na to hoch; jsem sice velice netrpěliv, ale dovedu se opanovati. Bylo by ostatně nepromíjitelno, kdybychom brali útočiště k jakékoli lsti nebo lži. Tvůj učitel toho nezasluhuje.
Po té hoch se odmlčel, ale hned na to dodal:
Jako nezasluhuje, bys před ním ještě nyní tajil svůj poklések z mládí.
Co tím míníš? ptám se.
Že nezasluhuje, odpovídá sestřenec, abys mu nepověděl, jakým spůsobem přišel o svou ethiopskou lilii. Pověz mu vše upřímně, uvidíš, že jej svou upřímností potěšíš a vrať mu pak lilii! Kdo ví, nemá-li pro něj přece nějaké ceny.
Vždyť už jsem před několika týdny řekl, že mu ji vrátím, pravil jsem.
Učiň tak tedy nyní, dí hoch.
Učiním! odpověděl jsem rozhodně.
Po té jsme vyčkali ještě asi hodinu. Na to vzal sestřenec desky s ethiopskou lilií pod páží, a za několik minut byli jsme již na cestě k bytu stařičkého učitele. Bylo rozkošné jasné dopoledne.
Nevěda ani, kde učitel bydlí, musil jsem se na cestě ptáti. Zeptal jsem se asi pěti nebo šesti osob, jež jsme potkali, a do nichž jsem se na pohled mohl nadíti, že nám mohou pověděti, kde stařičký učitel bydlí; ale nikdo nevěděl.
Kdož také se stará v kterémkoli větším městě o zapomenutou osobnost, která zřídka kdy z domu vychází a s nikým se nestýká? Posléze jsme potkali jednoho z mých dávných spolužáků, který nám naznačil aspoň dům.
Tak octli jsme se za nedlouho v nové, posud nedostavené ulici na úpatí vrchu Mrázovka zvaného. Ze čtyř nových domů, které tu již stály, nezdál se nám ani jediný odpovídati zběžnému popisu mého spolužáka, leč přece jsme vešli do jednoho a optali se. Náhodou byli jsme vešli do pravého. Za několik minut stáli jsme v úzké světlé chodbičce v třetím patře přede dveřmi, na nichž byla přibita zažloutlá již visitka s jménem učitelovým.
Zaklepal jsem na dvéře. An však se nikdo neozval, vzal jsem za kliku – bylo otevřeno.
Vešli jsme do malé prázdné předsíňky. V pravo vedly otevřené dvéře do prázdné kuchyňky, v levo byly dvéře jiné, jen přivřené. Popošli jsme a já na dvéře ty zaklepal. Ale ani zde se nikdo neozval. Vzal jsem tedy za kliku a otevřel dvéře do pola, tak že bylo viděti do pokoje.
Byl to čtverhranný, nehrubě velký pokojík o čtyřech oknech, z nichž každé bylo obráceno v jiný úhel světa. Okno přímo proti dveřím, které se nalezaly těsně vedle stěny po levé naší ruce, šlo na východ; oknem na levo bylo viděti na sever; okno na pravo obráceno bylo k jihu, okno čtvrté, nalezající se těsně vedle dveří, v kterých jsem právě stál, šlo do dvora a byla z něho vyhlídka na západ.
Byl to tudíž pokojík neobyčejně světlý a zároveň tak zvláštní, jakých v nových činžovních domech zřídka kdy nalezáme. Umístění oken v ten spůsob, že bylo viděti ve směru všech čtyř úhlů světa, umožněno bylo jednak zvláštností půdorysu bytu, jednak polohopisnými plány sousedních budov.
Vyhlídka do krajiny byla toliko jediným, k jihu obráceným oknem; ostatní tři okna šla do dvorů sousedních domů a bylo jimi přes střechy domů těch viděti pouze oblohu, ale skoro až po samý obzor.
Staromodní nábytek nenasvědčoval ni zámožnosti, ni pseudopřepychu, jejž střední třídy společnosti ve svých bytech tak rády na odiv staví. Nebyltě patrně nikdy sloužil za tak zvanou okrasu, nýbrž k nevyhnutelné potřebě: byl otřený jako opotřebované nástroje v práci se-šedivělého řemeslníka. Nebylo ho také více, než nejnutnější potřeba kázala: stará postel s malou podhlavnicí a lacinou houní místo přikrývky, dvě skříně, jedna patrně na šaty, druhá zasklenná, na knihy, dvě židle a lenoška u jednoho okna, pak velký kulatý dubový stůl uprostřed pokojíku bylo vše, co bylo možno nábytkem nazvati. A přece byl pokojík takřka přeplněn různými jinými věcmi, tak že činil dojem skoro až bizarní. Množství knih, narovnaných v koutech a podle stěn, na nichž místo obrazů v rámcích visely mapy a vyobrazení, sloužící k účelům vědeckým; množství vycpaných živočichů, zejména malých ssavců a ptáků, preparovaných nebo v láhvích v lihu chovaných plazů, ryb a měkýšů; skřínky s motýly, hmyzy a mineraliemi; množství herbářů a čerstvých květin nejen domácích, nýbrž i jiných vzácnějších, mezi kterýmiž nad jiné vynikaly různé druhy kapradin a květin z rodu lilií; dvě kostry lidské, množství koster všech možných zvířat a podobné stálo na prostých regálech podle stěn nebo bylo rozvěšeno po stěnách nebo leželo po různu nebo nakupeno po zemi v koutech a vůbec všady, kde bylo místa. Velký stůl uprostřed pokojíku podobal se stohu knih, přírodovědeckých praeparatů a nástrojů od nejjednoduššího kladívka a takových též kleštiček, až po nej komplikovanější nástroje k nejrůznějšímu bádání vědeckému. Mikroskopy, lancetky, vážky, misky, retorty a podobné ležely na pokraji stolu, kdežto knihy a různé preparaty nakupeny byly uprostřed, pokrývajíce tak asi čtyry pětiny stolu. Toliko po jedné straně stolu bylo poněkud větší místo prázdné – patrně na něm obyčejně pracováno.
Vše to, zdánlivě beze všeho ladu a skladu, bylo by v každé jiné místnosti, zvláště v místnosti pošmurnější učinilo dojem, jaký činívají na člověka věrné popisy bizarně fantastických dílen středověkých adeptů; avšak neobyčejně jasné světlo, jež se všech čtyř stran do jizby vnikalo, dodávalo ji rázu přívětivějšího a bylo příčinou, že zdánlivý nelad a nepořádek v několika okamžicích objevil se mi neobyčejně přehledným a celek vzorně sestaveným přírodním kabinetkem a zároveň pracovnou učence, kterýž nemá sbírek svých pro zábavu nebo pro okrasu, nýbrž ku práci a bádání opravdovému a zároveň každodennímu. Velká svítilna, visící nad středem stolu, skoro nad prázdným místem, kde bylo obyčejně pracováno, pak malý stolek s mapou severní polokoule oblohy a malý dalekohled na stojanu u okna na sever vedoucího byly důkazem, že pracováno tu často i v noci. Avšak tenoučká vrstva prachu, kterouž byly vrchní části všech předmětu, ba i prázdného místa na stole pokryty, byla důkazem, že nebylo tu aspoň po několik dnů praničím ani hnuto. Jiného jsem sobě v pokojíku nemohl povšimnouti. Postálť jsem na prahu jen několik okamžiků. Sotva jsem se byl rozhlédl po pokoji, pobídl mě netrpělivý sestřenec, abych vstoupil.
Učinil jsem několik kroků ku předu, sestřenec mě následoval. Teprve nyní jsme spozorovali, že vedou z pokojíku toho ještě jedny dvéře na spůsob dveří tapetových do jiné místnosti. Nalézaly se těsně vedle okna, jež bylo přímo proti dveřím, kterýmiž jsme byli vstoupili. Nemajíce vyvypuklých dveřejí a jsouce rovněž tak malovány jako stěna, byly znatelny toliko po umolousané části kolem kliky, po klice samé a z blízka i po dvou kolmých a jedné vodorovné čáře, jež tvořily ve stěně, do které patrně následkem častého otvírání a zavírání nezapadaly již dosti těsně.
Opatrně přistoupil jsem až k těmto dveřím a zaklepal na ně z počátku jen lehce, a když se nikdo neozýval, poněkud více. K nemalému mému podivení ani tentokráte se nikdo neozval. Vzal jsem tudíž za kliku a stiskl; dvéře se otevřely, aniž bych byl musil více učiniti, než jsem byl učinil, beze všeho hluku do pola. Viděl jsem před sebou dlouhý, úzký pokojík o jednom okně směrem k jihu. Okno to však bylo skoro až na konci pokojíku, tak že u dveří, před kterýmiž jsem právě stál, panovalo v pokojíku nepatrné přítmí, kdežto další část pokojíku byla zcela jasně osvětlena a bylo i ode dveří možno vše zcela zřetelně rozeznati. Avšak jaký to rozdíl u porovnání s pokojíkem předním! Kromě malého stojanu s pěkně urovnanými knihami a malého, elegantního stolku psacího pranic nepřipomínalo tak blízké sousedství pracovny učencovy. Celek podobal se jednoduchému, ale elegantnímu boudoiru mladé dívky, ačkoli nikde nebylo nejnepatrnějšího předmětu, z kterého by se bylo dalo souditi, že tu vládne něžná ručka ženská.
Ani zde nebylo pozorovali žádného přepychu. Tmavý nábytek byl z olšového dřeva, tudíž laciný; ale vše lesklo se jako nové. V pozadí byl výklenek zastřený sněhobílou portiérou s purpurovými třásněmi; naproti oknu pohovka a před ní prostředně velký kulatý stůl a na něm modravá vása s pouvadlými již květinami. Za stolem tím seděl shrbený muž podpírající přímo ku dveřím obrácenou hlavu oběma rukama.
Poznal jsem stařičkého učitele na první pohled. Oči měl buď zamhouřeny nebo na jeden bod na stole upřeny; zdálo se, že buď podřimuje neb o něčem přemýšlí. Víčka očí však byla nápadně přirudlá, výraz tváře jevil neobyčejnou tělesnou i duševní ochablost. Neslyšel, když jsem dvéře otevřel, ba nespozoroval nás ani, když jsme vstoupili a několik kroků ku předu učinili. Nezbylo mi, než ozvati se.
Račte odpustiti, pane učiteli, pravil jsem přitlumeným hlasem. Stařeček však sebou nepohnul.
Napadlo mi, že snad stáří otupělo jeho sluch; opakoval jsem otázku svou hlasitěji.
Teprve nyní pozvedl stařec zrak a upřel na mne udiveně oči jako člověk, kterýž byl náhle z tvrdého spánku vyrušen.
Račte prominouti, ctěný pane učiteli, že vás tak záhy obtěžujeme, pravil jsem učiniv krok blíže, tak že jsem stál nyní asi pět nebo šest kroků od stolu vzdálen.
Co si přejete? – Kdo jste? optal se kmet dutým, sotva slyšitelným hlasem, v němž se zachvívala trpkost zklamání.
Pronesl jsem své jméno; ale zdálo se, že je učitel buď přeslechl nebo již úplně na ně zapomněl. Zůstalť seděti a toliko pravou rukou přejel na příč čelo.
A přejete si? optal se po malé chvíli tímže dutým skoro bolestným hlasem.
Přicházíme vás navštívit, dím na to; račte prominout, že tak záhy.
Teprve nyní kmet vstal se stolice, ale zavrávoral, tak že se musil zachytiti okraje stolu, by neklesl.
Avšak hned na to učinil dva kroky ku předu. V tváři jeho jevila se apathie. Zdálo se mi, že nejsme mu hostmi milými a vítanými. Již jsem chtěl všeobecným nějakým dotazem návštěvu rychle odbyti, ale tvář učitelovu přelétl náhle lehynký úsměv, jako když duší zarmouceného člověka šlehne z nenadání nadějná myšlénka, a hned na to ozval se hlasem méně bolestným než-li prvé:
Ah, odpusťte, že jsem vás nepoznal na první pohled. pravil. Zdál jste se mi býti povědom, ale sluch můj mi už neslouží jako před lety: přeslechl jsem vaše jméno.
Nebylo by divu, kdybyste mě vůbec ani nepoznal, pane učiteli, dím na to; vždyť tomu již několik roku, co jste mě viděl naposledy.
Pravda pravda, vece stařeček s přízvukem ještě méně trpkým než posledně; ale fysiognomie vaše se mi přece nikdy nevytratí z paměti, byť se změnila sebe více. Právě tak jako mě slovní paměť skoro již opustila, ana byla z mládí i později zřídka kdy cvičena, zbystřila se věcná paměť má v nemalé míře. Trvám, že bych i nyní ještě poznal žáky i žačky, jež jsem byl před půl věkem vyučoval – ovšem ne po jejich fysiognomiích z mladistvé doby, jež mi tanou doposud živě na mysli, ale po jistých charakteristických známkách útvaru hlavy a tváře, jichž si lidé zřídka kdy všímají, ale podle kterýchž možno člověka i po celých deceniích poznati.
Ze slov těch bylo patrno, že stařeček ani v nejprostší rozmluvě nezapřel pedagoga.
A co vám, prosím, sloužívá za hlavní známky, pane učiteli? optal jsem se.
Především profil lidské tváře, počal učitel tonem již valně vykladačským. Avšak i ten se často měnívá a tu pak zbývá útvar čela, nosu a očí, slovem útvar celé hořejší polovice tváře, která nepodlehá takovým změnám jako ústa, líce a brada. Tvar čela a nosu, zvláště kořenu jeho, bývají nejjistějšími známkami a kdo si byl tyto vštípil v paměť, pozná člověka na první pohled i po letech, byť i byla fysiognomie jeho jinak úplně změněna nebo tvář zohavena.
A po čem poznal byste, prosím, pane učiteli, na příklad mne? optal jsem se.
Jedině po tvaru kořene nosu, kterýž má zvláštní svůj ráz, zněla odpověď. Vše ostatní ve vaší tváři jest klamné a podobné tvářím jiným. Čel, jako vy máte, jest takové množství, že dlužno je vřadili co do tvaru mezi nej všednější. Za to vynikaly oči vaše nad jiné.
Jak to? Toho jsem si vskutku doposud ještě nepovšimnul, připomenul jsem.
Ale můžete se každým okamžikem přesvědčiti, dí učitel. Potřebí jen podívati se do zrcadla a zkoumati i porovnávati tvar obou očí i jejich části. Já nyní arci bez brejlí zvětšujících z této malé vzdálenosti, s jaké se vám právě dívám do očí, růzností těch rozeznati nemohu poněvadž jsem dalekozraký – ale vy sám se můžete přesvědčiti.
A jakou různost očí u mne pozorujete, pane učiteli? ptám se.
Nyní ovšem žádné, a trvalo to před lety, když jste byl mým žákem, dosti dlouho, nežli jsem ji spozoroval nebo lépe řečeno nalezl. Pátraje ve vaší tváři po oněch známkách, dle kterýchž bych vás mohl i po letech ještě poznati, nenalezl jsem nežli tvar kořene nosu. Ana mi však jediná tato známka nestačila, pátral jsem dále aspoň ještě po jediné a tu jsem, ale teprv asi po dvou letech shledal, že pupila vašeho pravého oka jest poněkud větší a vypouklejší oné oka levého – ovšem jen tak nepatrně, že toho snad nikdo jiný, ba snad ani vy sám jste nespozoroval.
Musím se přiznati, pane učiteli, že mi různost ta nebyla nikdy nápadnou.
Věřím, dí učitel; ale nápadným vám musil býti následek této různosti.
Jak to?
Zcela prostě, odpovídá stařeček. Jelikož kromě zrakového nervu hlavně zřítelnice oka podmiňuje jakost zraku, není žádné pochybnosti, že při různosti pupil musí býti i zrak různý. Nemůže tedy býti žádné pochybnosti, že musí býti vaše pravé oko sesláblejší levého, slovem že nevidíte pravým okem tak daleko a zároveň tak zřetelně jako levým. A to snad jste již pozoroval.
Ku podivu, jakých subtilností jste si všímal a doposud ještě všímáte, pane učiteli, pravil jsem. Já různost tu spozoroval teprv asi před třemi nebo čtyřmi lety, kdežto vy jste ji na mně shledal před více nežli čtvrt stoletím.
A přece na tom není nic zvláštního nebo podivného, vece učitel. Náležímť k onomu druhu pedagogů, kteří si všímají mnohdy takových nepatrností a všedností, že upadají často i v posměch lidí, kteří jsou zvyklí pohlížeti na vše dle běžných názoru a zděděných tradic, kdežto my zase jsme přesvědčeni, že není v široširém světě na přiklad ani jediného individua, jež by se nelišilo ode všech ostatních a proto že jest vše, co nám tradice káže o tak zvaných typech a stejných charakterech, holý výmysl. Každé individuum tvoří svůj vlastní svět a musí býti s tohoto hlediště pojímáno i posuzováno. Jenom kdo takto na svět se dívá, vyvaruje se šabloně, dle které se lidé vzájemně posuzujou, a je-li pedagogem, vyvaruje se také tomu, že nevyučuje dle šablony, nýbrž bera zřetel k různým individualitám svých žáku působí k rozvoji charakterů zcela samostatných. Pravda sice, že tento spůsob pojímání a posuzování lidí i věcí jest velice obtížný, a že není mnoho lidí, kteří by se mohli pochlubiti, že by byli vždy a vše svědomitě dle těchto kardinálních zásad zkoumali a posuzovali, ale.
Po té učitel náhle se odmlčel a po malé přestávce dodal:
Promiňte, prosím, starému učiteli, že vás několik okamžiků nudil theoretickými a zároveň jen subjektivními výklady. .
Chtěl jsem připomenouti, že mě výklad ten nikterak nenudil; ale stařec ukázav rukou ku dveřím, kde sestřenec můj po celou dobu této rozmluvy mlčky a nepohnutě stál, pravil:
A tam ten pán?
Můj sestřenec, pane učiteli, odpovídám.
Po sestře Marii, není-liž pravda? připomenul kmet.
Přisvědčil jsem.
Učitel přejel rukou přes čelo, jako by si na něco zpomínal a pravil pak:
Ano, ano – právě se vyhupuje před duševním mým zrakem její obraz. Vidím kyprou, zdravím kypící dívku statné postavy. Boubelatá, jen občas smavá, obyčejně však vážná a zádumčivá tvář jeví jakýsi nádech hrdosti – měla černý, kadeřavý vlas a temné jiskrné oko. Ano, ano – jako by stála zde přede mnou! A přec už tomu skoro čtyřicet roků, co byla mojí žačkou! Byl to řídký talent – a povaha úplně samostatná – výborná počtářka a přece mysl snivá a romantická – rozhodná, smělá, hrdá a přece přítulná, vřelá a vášnivá. A přece šťastnou nebyla! Štěstí pozemské odvrátilo se od ní již ve květu života – dlouholetá churavost – pak trapné, bolestné umírání.
Stařičký učitel, jenž byl slova ta pronesl trhavě a jaksi snivě, umlknul.
Naslouchal jsem prostým, ale pro mne tak závažným slovům, kterýmiž nastínoval obraz a povahu mrtvé mé sestry, se zatajeným dechem. Když dokončil, nemohl jsem se ubrániti zvláštnímu pocitu.
Truchlivost, zbuzená slovy učitelovými, sloučila se s obdivem, jejž byl v duši mé zbudil podivuhodný tento muž svou řídkou věcnou pamětí a rovněž takovou pozorností ku věcem, na které lidé jeho povolání obyčejně zapomínají.
Byl jsem přesvědčen, že stojím před mužem řídkých vlastností duševních a v témž okamžiku, když tato myšlénka šlehla mojí duší, napadlo mi, že snad má stařičký učitel zvláštní nějaký interes na osudech naší rodiny, a chtěl jsem mu také položiti otázku toho smyslu: ale mimo nadání upoutána pozornost moje čímsi, co mne rovněž tak, ne-li více překvapilo, nežli co jsem byl na stařičkém učiteli shledal překvapujícím.
Po celou citovanou rozmluvu stáli jsme s učitelem tváří v tvář ve vzdálenosti asi tří kroků. Když pak byl stařeček pronesl poslední slova, díval se mi chvíli smutně a soucitně do očí a teprve po několika vteřinách sklopil zrak.
Náhle jsem spozoroval, že se tvář učitelova rumění a že zrak jeho těká po podlaze. Pohledl jsem tímže směrem jako on a spozoroval na podlaze skvrny, jako by byla před nějakým časem podlaha na různých místech myta; ale současně mi také napadlo, že tyto skvrny naprosto nemohou býti příčinou ruměnce v tváři učitelově.
Avšak sotva jsem v duchu několik domněnek odkázal v říši výmyslů, spozoroval jsem v tváři učitelově zjevné rozpaky. Učiniltě asi půl druhého kroku nazpět a postavil se takovým spůsobem, jako by chtěl nohama na podlaze cosi ukryti. Sledoval jsem počínáni jeho a upřel pak pozorněji zrak na místo, kde právě stál. V témž okamžiku zvedl učitel oči a podíval se na mne. Vida, kam se dívám, posunul jednu nohu poněkud ku předu, jako by chtěl místo, kde stál, ještě lépe přede mnou zakryti; ale právě tímto pohybem nohy bylo mi umožněno spatřiti místo, vlastně skvrnu, kterouž učitel zakrýval. Poznal jsem skvrnu – krvavou.
Skvrna ta sama o sobě by mi arci nebyla mohla býti tak nápadnou, kdyby ji nebyl učitel skoro až úzkostlivě skrýval.
Avšak dříve ještě nežli jsem se rozhodl, co počíti, zda o spozorované krvavé skvrně pomlčeti nebo na ni učitele upozorniti, ozval se učitel sám, řka hlasem poněkud nesmělým, ale přece vlídným a přátelským:
Ah, odpusťte, prosím, že vás posud nechávám státi, jako by mi byla návštěva vaše nemilá. Promiňte, prosím snažně, mé roztržitosti, že opomenul jsem zavříti dvéře a nechal vás tak vstoupiti až sem, do jizby, do které nebyl až dosud ještě nikdy cizí člověk vstoupil.
Dle všeho přišli jsme tedy v nevčas, připomenul jsem a zrak můj svezl se mimovolně s tváře učitelovy na místo, kde snažil se stařec přede mnou ukryti krvavou skvrnu.
Nic, ne – nepřišli jste v nevčas, vyrazil ze sebe chvatně kmet. Naopak – přišli jste právě vhod –  jáť už po několik dní neviděl cizí tváře a po tři dny a noci ani oka nezamhouřil.
Jste snad churav, pane učiteli? optal jsem se, nevěda, co na slova ta odpověděti.
Nikoli – nejsem a přece se mi zdá, jako bych byl v stavu ztrnulosti.
Stihlo vás snad nějaké neštěstí?
Neštěstí? opáčil stařec váhavě, načež rychle dodal : Ne, ne – neštěstí musí býti pro člověka tak starého, jakým jsem já, cosi děsného. A mne přece pranic neděsí. Jsem skoro až mrazivě kliden – tak kliden, jako člověk, kterému bylo náhle spadlo těžké břímě s prsou.
Po těchto slovech, kterýmiž chování učitelovo zdálo se býti záhadnějším nežli dříve, učinil stařec krok ku předu a pravil:
Vraťte se, prosím, do mé pracovny!
Vyzvání to pronesl s takovým přízvukem, že nechtě-li jsem býti nezdvořilým a dotíravým, nezbylo mi než uposlechnouti. Obrátil jsem se a dav sestřenci znamení, by se vrátil do prvního pokoje, vstoupil jsem tam za ním.
Stařičký učitel v patách mne následoval.
Promiňte, pane učiteli, ozval jsem se, když byl stařec zavřel dvéře, že jsme přišli v nevčas. Libo-li vám, přijdeme jindy nebo vůbec více ani nepřijdeme.
Ne, ne, vpadl mi stařec do řeči.  Musil bych opakovati, co jsem už byl pravil. Na mně jest žádati za prominutí – nebo lépe řečeno, na mně jest vzdáti vám dík, že jste mne vyrušili z nejtrapnějších myšlének.
Tedy jsme vás přece vyrušili, připomínám.
Ano, vyrušili, opakuje stařec monotonně; ale nikoli v můj neprospěch. Kdož ví, co by se bylo se mnou v několika hodinách stalo. Přiznám se vám upřímně. Vedl jsem až dosud život samotářský; nikdy jsem nepocítil potřebu nebo docela nutnost společnosti, ba společnost mi vždy spíše překážela; ale dnes –  právě nyní stala se mi společnost lidská nutnou.
Vím na jisto, že bych ji nebyl vyhledal; vím, že bych byl zůstal v duševní ztrnulosti seděti za stolem, jak jste mne byli zastali, a opakuju: Kdož ví, co by se bylo se mnou za nedlouho stalo! Teprve když jste mne vyrušili, poznal jsem dobrodiní, které mi tím prokazujete.
Myšlénky mé upnuly se k jiným předmětům, než byl onen, kterýmž se byly po několik dní výhradně obíraly, a tíseň, která má prsa svírala, poněkud ulevila. Možno-li vám tudíž jen poněkud, věnujte mi jen ještě půl hodinky a nevykládejte mi, prosím snažně, ve zlé, že chovám se tak podivně jako pomatenec.
Podivné chování učitelovo nebylo sice ani těmito slovy objasněno; ale v přízvuku posledních jeho slov spočívalo tolik tklivosti, že nemohl jsem jinak nežli souditi, že přes všechno popírání stihla stařečka přece jen nějaká nehoda, která přivedla duši jeho z rovnováhy.
Bylo mi starce líto a jedině z té příčiny jsem se rozhodl, že přání jeho vyhovím, ačkoli jsem předvídal, že rozmluva, která bude bezprostředně následovati, nemůže býti za takových okolností nežli nudnou, ba snad i trapnou.
Nemýlil jsem se.
Když jsme byli k vyzvání učitelově nedaleko okna, kde stál dalekohled a malý stolek s mapou, usedli – já a sestřenec na dřevené židle, učitel pak proti nám do lenošky – nastalo několik minut trvající trapné mlčení.
Stařec podepřev hlavu oběma rukama díval se upřeně před sebe na zem; sestřenec držel desky s ethiopskou lilií na klíně a mlčel jako dříve, jen já se snažil rozpřísti rozmluvu.
Ale marně; rozmluva vázla. Učitel odpovídal jednoslabičně, ba na mnohou otázku vůbec ani neodpověděl. Zdál se býti pohřížen v myšlénky nebo vzpomínky, slovem choval se, jako by nás vůbec ani v pokoji nebylo, ačkoli byl před několika okamžiky vyslovil přání, bychom ho neopouštěli, že jest mu samota nesnesitelná.
Mluvil jsem o tom a onom, tázal jsem se na to a ono dva- i vícekráte; ale učitel odpověděl nanejvýš jedním nebo dvěma slovy, načež zase jen jaksi tupě naslouchal, co povídám. Posléze, když podivné moje samomluvy omrzely i mne, odmlčel jsem se i já – a tak setrvali jsme všickni tři asi deset minut v mlčení.
Náhle vztýčil učitel hlavu a zadíval se mi upřeně do očí, jako by se byl probral z mrákotného snu, a žádal pohledem tím za vysvětlení, co se s ním v právě minulých okamžicích bylo dělo.
Mlčel jsem však a učitel, jenž seděl přímo proti mně, naklonil se poněkud ku předu a uchopiv prudce moji ruku křečovitě ji stiskl. Nemoha si počínání jeho vysvětliti podotknul jsem:
Přejete si něčeho, pane učiteli?
Děkuji vám – mnohokráte vám děkuji, že jste mě neopustili, pravil stařeček přitlumeným, ale už nápadně klidným hlasem. Ani byste neuvěřil, jak konejšivě působí mnohdy lidská řeč na člověka i tenkráte, když obíraje se jiným předmětem řeč tu jen zpola poslouchá a skoro ani neví, o čem bylo mluveno. Dělo se mi nyní podobně.
Myšlénky mé bůh ví kde bloudily – odpusťte! ale vaše řeč působila na ně přitažlivě; jedna myšlénka vracela po druhé a slučujíc se s tou neb onou vaší myšlénkou brala na sebe zcela jiný háv, až pak posléze i myšlénky nejtrapnější, nejbolestnější pozbyly své žíravé ostrosti, jak jí jen prodlením času pozbývají.
Ale o čem jsme, prosím, posledně hovořili? Slovní paměť má mne byla skoro již úplně opustila – nepamatujiť si mnohdy již ani poslední nebo předposlední slova, jež pronáším.
Připamatoval jste si obraz a povahu sestřencovy matky, mé sestry, pane učiteli, odpověděl jsem.
Ah, ano, ano – máte pravdu, pravil na to stařec poněkud živěji, jako by připomenutý předmět budil v něm živější interes nežli vše, o čemkoli jsem byl až dosud mluvil, a po malé pomlčce pokračoval pomalu, jako by rozptýlené myšlénky a vzpomínky teprve sbíral a soustřeďoval:
Ani byste nevěřil, jak často jsem si právě tuto dívku připomínal. Byla to jedna z oněch několika mých žaček, které budívaly největších nadějí a byly by se za jiných životních poměrů zajisté vyrovnaly nejbystřejším, nejsamostatnějším myslitelům.
Byly to skutečné talenty; ale nepříznivé životní poměry jeden po druhém udusily a nezbyl než tu a tam nějaký symptom, nějaký ten myšlénkový blesk, kterýž náhle vyšlehnuv ozářil na okamžik perspektivu do minulosti – ale pro budoucnost zůstal bezúčelným.
Přes to neželím ani v jediné z dívek těch tak zvaných ztracených životů. Pravda sice, že ani jediná z nich nedosáhla onoho štěstí, o němž byla z mládí snila, ba mnoha žila i zemřela v bídě a nouzi – ale staly se z nich vesměs výborné matky, což zajisté v očích pravého pedagoga převáží i štěstí nejvyšší.
A vy jste, pane učiteli, sledoval i život těchto dívek? připomenul jsem, když byl stařec domluvil.
Ano, odpověděl. Ale nejen těchto talentovaných dívek, já sledoval, pokud bylo možno, život každého ze svých žáků a žaček. Z počátku činil jsem tak z pouhé libůstky; ale později shledal jsem v tom závažnou pomůcku pedagogickou. Počal jsem studovati a analysovati povahy i nadání každého ze svých žáků s největší svědomitostí. Výsledek bádání svého jsem si zaznamenal. A když pak žák nebo žačka vstoupili do života, nespustil jsem jich nikdy se zřetele.
U větší části, obzvláště u oněch, jež byl osud do světa, rozprášil, bylo to velmi nesnadné, ba mnohdy naprosto nemožné; ale kdykoli se mi naskytla příležitost, pátral jsem po každé, byť zdánlivě sebe nepatrnější maličkosti a zaznamenával sobě vše, co zdálo se mi býti důležitým a závažným.
Tak jsem si založil a po celý svůj život svědomitě vedl registraturu životů svých žáků a žaček a mohu dnes o mnohém, jehož život jsem mohl podrobněji sledovati, podati nejen jeho charakteristiku, nýbrž i celou řadu zpráv o průběhu života a osudech jeho.
Stopu mnohého jsem arci ztratil mnohdy v několika letech neb i měsících a týdnech; skoro třetina mých bývalých žáků a žaček již zemřela, o mnohých pak nemohl jsem se dopíditi nežli zpráv kusých a nespolehlivých; pres to podařilo se mi přece sestaviti galerii asi tří set lidí. kteří nemajíce ani tušení, že byl život jejich sledován, mohli by si nyní u mne přečisti stručné zprávy o nejdůležitějších momentech svého života, o svých snahách a pracích, o svých nehodách a neštěstích, slovem o úhrnném výsledku svého života.
A zajisté jste, pane učiteli, s větší částí svých žáků a žaček spokojen, připomenul jsem, když byl stařec ve svém vypravování na okamžik ustal; ale spozoroval jsem, že se byla tvář učitelova poněkud zachmuřila, jako by byla duší jeho zavířila myšlénka nebo zpomínka nad jiné trapná a bolestná.
Chvíli mlčel, jako by se hroužil ve zpomínky, načež počal poznovu mluvili, ale tonem poněkud zádumčivým, ba truchlivým.
Žel, tisícerý žel, že vám nemohu přisvědčili. Kdybych měl bývalé žáky a žačky své posuzovati vzhledem ku svému pedagogickému idealu, mohl bych arci býti s výsledkem své snahy pedagogické úplně spokojen. Snažilť jsem se vypěstovati povahy samostatné a snaha moje nebyla marna. Až na řídké výminky jsou bývalí moji žáci a žákyně vesměs povahy nad jiné samostatné: vytrvalosť, pracovitosť a houževnaté lpění na vlastním úsudku a přesvědčení, dokud nebyly vyvráceny; poctivost a lidskost, slovem větší část duševních předností a tak zvaných cností, jež jsou dle běžných názorů pedagogických jedinou zárukou lidského štěstí, shledal jsem skoro u všech, jichž život jsem měl příležitost podrobně sledovati; nicméně úhrnečný výsledek života skoro každého z nich jest přece jen smutný a pro mne, kterýž jsem byl skoro hlavním toho původcem, mnohdy až děsný.
Není možno, pane učiteli! uklouzlo mi mimovolně.
A přece pravda, odpověděl stařec s mrazivým klidem, ale později zase změnil se ton jeho hlasu v dojemnou elegičnost.
Promiňte, pravil, že někdy soudím snad příkřeji než-li by soudil jiný, kdo nemiluje tak vřele chladných číslic jako já, jemuž jsou a vždycky byly nejspolehlivějšími přítelkami, které mluví prostě, chladně a mrazivě pravdu a nikdy neklamou, nikdy nelhou, nikdy nikoho neukolébávají v idealní filosofické sny, z kterýchž vzniká ona obrovská armáda bludů, jež se dědí s pokolení na pokolení, s věku na věk a panujou tak dlouho, dokud jich nevystřídají poblouzení nová. A právě tyto chladně upřímné a mrazivě pravdomluvné přítelkyně mne poučujou, jak bezpříkladně jsem se klamal, domnívaje se, že pedagogická methoda: vypěstovati povahy úplně samostatné – nemůže míti než-li výsledek příznivý.
Přiznám se, že jsem měl vždycky na zřeteli blaho svých žáků, že přál jsem si, by byl každý z nich po tu píď času, kterou životem nazýváme, aspoň poměrně šťastným, a domníval jsem se, že možno toho docíliti jedině tím, kdy vyvine se povaha každého individua přirozeně a tudíž zcela samostatně. Ale zklamal jsem se.
Bilance posledních let a zvláště posledního roku mne poučila o opaku. Zkoumal, porovnával a sčítal jsem výsledky životu všech svých bývalých žáků a dospěl k resultátu přímo zdrcujícímu: Neméně než osm desítin žije v bídě a nedostatku; toliko jedna padesátina vede život poměrně snesitelný a ani jediný z mých žáků není úplně spokojen a šťasten, ani jediný nedosáhl idealu mého – úplné nezávislosti.
Ejhle! Toť ovoce semene, jež jsem byl skoro po půl století rozséval – toť výsledek mé pedagogické snahy – po mém náhledu snahy poctivé. Není to výsledek k zoufání!?
Stařičký učitel umlknul a svěsil smutně hlavu.
A zvolil byste snad, pane učiteli, nyní jinou methodu vyučovací? podotknul jsem.
Stařec vztýčil rychle hlavu a zadíval se mi upřeně do očí, jakoby otázce mé nerozuměl.
Míním, pane učiteli, zdali byste svému nástupci v úřadě učitelském doporučil methodu jinou, než byla vaše, která se byla po vašem náhledu neosvědčila.
Stařec jevil rozpaky; patrně se byl otázky takové nenadál. Chvíli mlčel, jako by přemítal, načež zvolal skoro prudce:
Ne, ne – není možno! Vyučoval bych – musil bych vvučovati rovněž tak jako jsem byl vyučoval a nikdy bych se neodvážil doporučovati někomu methodu jinou, nepřirozenou, byť i měla pro toho neb onoho jednotlivce v zápětí štěstí třeba svrchované.
A doufáte, že by byl úhrnný výsledek vaší methody příznivější než-li byl před lety? optal jsem se.
Ne, ne – nedoufám – neníť to ani možno, zní odpověď neobyčejně určitě a jistě.
A z čeho tak soudíte, pane učiteli?
Z prostého stavu věcí, jak se jeví oku nepředpojatému, odpovídá učitel. Povahy samostatné jsou v moderní společnosti tak řídké, že není ani jinak možno, než-li že musejí býti ohromnou převahou povah zcela obyčejných utlačeny.
Kdo chce dnes jíti v životě vlastní svou cestou, musí se připraviti na tisíceré překážky, musí podnikati boje na život a na smrt, kdežto každý tuctový dryáčník, kterýž holduje slabostem a křehkostem lidským, má cestu urovnanou a bývá všady vítán s otevřenou náručí.
A kdož by také odpuzoval člověka, kterýž mu lichotí, kdo by překážel člověku, kterýž jde touže cestou a má na zřeteli tytéž cíle jak on? Kdož by kladl překážky člověku, který mu nikdy v ničem nepřekáží, kterýž nikdy nic nepodniká, co by nemělo pro sebe rozhodnou většinu – kdo by nepodporoval člověka, který vždy a ve všem jeví se býti stoupencem tradicionelních, všeobecně uznávaných, tudíž i platných zásad, člověka, kterýž nikdy neměl jiného na zřeteli než-li získati si přízeň a lásku všech, kdož s ním byli ve styk přišli, člověka, kterýž neuchýliv se nikdy z kolejí obyčejnosti jeví se býti vzorem všem, kdož klidně a spokojeně ubírají se pohodlnou drahou prostřednosti!?
Ale jak jinak pohlíží společnost na povahu samostatnou, která každým svým skutkem, ba mnohdy i každou svou myšlénkou narazí o nějakou posvátnou tradici – nemotornost její jest každému v cestě a není-li, uráží již svým zjevem, rušícím každodenní všednost. Eruptivní síla samostatnosti arci mnohdy překonává i překážky největší; ale děje se to poměrně přece jen zřídka kdy a častěji bývá tisícihlavou hydrou bezcharakternosti a šablonovitosti udupána a zadávena.
A kdož by také podal pomocné ruky člověku, který sloje na vlastních nohou a řídě se vždy a ve všem jen svými zásadami musí zcela nutně a přirozeně skoro každému překážeti? Kdo by se odvážil vyhledávati přátelství člověka osamělého, s kterýmž nikdo nesouhlasí, kteréhož každý pokládá za abnormalitu, která musí býti stůj co stůj snivelisována a do kolejí obyčejnosti stržena?
Kdož by chtěl společně sledovati cíle člověka nepodajného, tudíž začasto svéhlavého a vzdorovitého; člověka, kterýž přes všechen odpor více méně obmezených, ale přece rozhodujících hlav nedbaje ústrku a posměchu ubírá se takořka slepě za svým problematickým ideálem, jehož nikdo neuznává, ba snad ani nechápe?
Kdož medle odvážil by se doporučiti komukoliv ze svých stoupenců Člověka, o němž je přesvědčen, že by žádný rozkaz, žádnou vůli. žádnou myšlénku neuznal, dokud by neprošla výhní vlastní jeho logiky; člověka, kterýž nikdy nikoho slepě neposlouchá, nikdy nic slepě nekoná, nikdy nikoho bez zásluhy nechválí, tím méně by duševní trpaslictví velebil? A ješitnost jest přece doposud ještě královnou světa a panuje s řídkou výminkou všem, kdož byli vychováni v zásadách tradicionelních.
Po té stařičký učitel, kterýž byl mluvil neobyčejně živě, umlknu], aby si oddechl, načež po malé přestávce pokračoval:
Poslední věta moje zdá se býti paradoxonem; ale já jí nepronáším po nikom, nýbrž na základě vlastní zkušenosti. Jsem už skoro osmdesát roků stár, a ačkoli jsem se ze všech sil přičinil, abych se přesvědčil o opaku, nemohu jinak, než-li dáti pravdě průchod a setrvati na svém výroku, že jsem doposud ještě nikdy neseznal člověka pochvale nepřístupného.
Pochvala, tudíž přízeň jest jedním z hlavních sloupů moderní společnosti. Celý svět touží po pochvale, za jejímž triumfálním vozem táhne nepřehledná řada drabanluv nejrůznějšího druhu od nejprostší, zasloužené odměny hmotné až po nej vyšší vyznamenání, jichž se může člověku třeba bez zásluhy dostali.
Učenec i umělec, státník i úřadník, řemeslník i nádenník – každý, kdo jest přikován k řetězu, jejž zoveme společností, závisí na báječně vábivé a přece tak vrtkavé a zároveň i prodajné siréně, kterouž pochvalou nazýváme.
Ký div, že bohem moderní společnosti jest úspěch, korunovaný pochvalou, bez kteréž jest neplodný?! Ký div, že tisícové poklekají před touto modlou v prach, že zapírají své zásady a přesvědčení, že ohýbají záda a koří se mnohdy i surovosti a brutalnosti, která nad úspěchem a pochvalou rozhoduje, že líbají nohy i padouchů, jen aby na ně pohledli s blahosklonným úsměvem spokojenosti!
A za takových poměrů mělo by býti možno, by samostatnost povahy domohla se svého práva, by lidé poctiví, svědomití a pracovití, povahy houževnaté, neoblomné a skálopevné, by lidé, kterýmž jest cizí pochvala rovněž tak lhostejnou jako vlastní úspěch jejich, byli šťastni a spokojeni? A přece jest spokojenost a štěstí idolem i člověka nej samostatnějšího!
A proč medle překážeti lidem v štěstí – proč spokojenosti jejich klásti překážky – proč vychovávati povahy samostatné, když není pro ně ve společnosti půdy, když jim kyne jen utrpení a začasté i bída a vždy aspoň nespokojenost?
Účelem života lidského přece není a nemůže býti ani žalost, aniž utrpení, aniž strádáni a jakékoli hoře vůbec.
A rcete, zda nespáchal jsem na mládeži mně svěřené nepromijitelného hříchu, že nevychovával jsem ji v zásadách, které snadněji vedou k štěstí?
Myšlénka ta ztrpčuje mi zbytek života podobně, jako bych byl spáchal zločin nejhnusnějšího druhu.
Vyť arci můžete namítnouti, že vedení k samostatnosti nemusí míti vždycky v zápětí útrap a svízelů, že může býti také někdy korunováno štěstím i spokojenosti; ale vše to není pro mne nežli pouhá theorie, pouhá hypothesa bez reelního podkladu.
Opíraje se pouze o vlastní zkušenosti a nemaje na zřeteli nežli výsledek vlastní své činnosti, nemohu na základě přesně, svědomitě a poctivě zdělané bilance osudů svých žáků a žákyň jinak, nežli s trpkostí se přiznati, že zavinil jsem útrapy, svízele, ba i neštěstí celé řady lidí, kteří – kdyby byli méně samostatnými nežli jsou, kdyby se byli aspoň poněkud podřídili panujícím názorům, – mohli býti aspoň poměrně šťastnými –
Ale probůh, promiňte, že vás nudím theoriemi starého, s výsledkem své vychovatelské methody nespokojeného pedagoga! Myšlénky tohoto druhu víří v poslední době skoro neustále mou duší a není tudíž divu, že.
Stařec poslední větu nedokončil.
Dle všeho byl vlastní řečí svou unaven. Ale mýlil se, že mne výklad jeho nudil. Divergentní názory a odporující si fakta, jež uváděl, měly pro mne neobyčejný, půvab a přiznám se, že bych byl i dále řeči jeho naslouchal
s touže pozorností, s jakou nasloucháme nejplastičtějšímu vypravování zajímavé nějaké události.
Avšak stařec zdál se býti příliš dojat, a jedině tato okolnost byla příčinou, že jsem zcela obyčejnou otázkou hleděl dáti rozmluvě jiný směr.
Učitel odpověděl však jednoslabičně a jako zprvu, nežli počal mluvili o své vychovatelské methodě, odpovídal na každou další moji otázku jen z pouhé zdvořilosti, ale vždy pokud možná nejstručněji, tak že rozmluva naše opět počala váznouti.
Dle všeho nezajímalo stařičkého pedagoga skoro pranic, co nebylo v užší souvislosti s myšlénkami, kterými se byl v poslední době ve své odloučenosti od světa zabýval, a proto jsem posléze vzal útočiště k látce přístupnější, optav se, co soudí o povšechném stavu nynějšího školství vůbec.
Stařec chvíli přemítal, načež odpověděl:
Podivná otázka! Přiznám se, že jsem si ji posud ještě nikdy nepředložil; ale tolik cítím, že nelze ji jednotlivci zodpovědíti ani přibližně, i kdyby byl k účelu tomu sbíral materiál po celý svůj život. Pravda sice, že pronášívají se často různé úsudky – ale po mém náhledu nejsou ničím nežli pouhými domněnkami. Neboť kdož medle mohl by se odvážiti k věcně opodstatněnému úsudku o stavu vědy, která se úsudku tomu vymyká, poněvadž jest jednotlivci naprosto nemožno postihnouti všechny její účinky. Kdyby byl každý učitel snesl a urovnal materiál praktických výsledků svého vyučování v té spůsobě, jako jsem se byl o to pokusil já, byl by úsudek o stavu školství valně usnadněn. Ale takto nezbývá člověku než uspokojiti se pouhou domněnkou.
A jest domněnka ta, pane učiteli, po vašem náhledu na prospěch či neprospěch školství? optal jsem se.
Musím se přiznati, že na prospěch i neprospěch zároveň, odpověděl stařec váhavě.
Jak to?
Na prospěch potud, pokud mluvíme o vyučovacích methodách a o zásadách ethických, ku kterým se mládež vede.
A co svědčí po vašem náhledu, pane učiteli, v neprospěch školství?
Praktický výsledek, zněla odpověď. Neníť výsledek ten ani zdaleka takový, jakým by býti mohl, kdyby bylo vyučování úplně volným. Učiti se, může se arci každý z nás všemu a spůsobem jakýmkoli; ale vyučovati nesmí nikdo, kdo nevykáže se oním paskvilem zdravého rozumu lidského, kterémuž vysvědčení přezděli. Buďtež sebe, všestranněji vzdělán, mějtež pedagogický talent sebe vyvinutější, buďtež třeba duchem geniálním – vyučovati nesmíte, dokud jste se nebyl podrobil zkouškám, o kterýchž rozhodují zase jen lidé, kteří jsou státu a společnosti zodpovědní za vše, o čem rozhoduji.
Ale společnosti přece právem náleží dozor nad vyučováním, namítl jsem.
Pravda, dí učitel, ale toliko za jistých okolností. Za našich dnů nemá k tomu společnost nižádného práva.
Jak to míníte, pane učiteli? vpadl jsem.
Poněvadž nemá intelligence. Tak zvaná intelligence, která za našich dob jedině rozhoduje o osudech národů, tudíž i o spůsobech vyučování, jest rovněž tak povrchni jako bezcitná, rovněž tak sobecká jako brutální.
Myslím, že jest úsudek váš, pane učiteli, přece jen poněkud příkrý, připomenul jsem, když byl stařec pronesl poslední slova.
Možná, že jest příkrý, ale oprávněný, odpověděl stařec s nádechem trpkosti. Což plátno zavírati oči a namlouvati si, že neexistuje, čeho právě v okamžiku tom nevidíme! Což platno volati: My jsme intelligence!
když ve vlastním našem kruhu nejpovrchnější dryáčníci, lidé spustlí a nemravní vedou mnohdy hlavní slovo, a vše, co nemá expansivnosti surové nadutosti, dusí a ničí – když možno takměř u prahu každého z nás co den viděti plazící se bídu, kterak ohlodává kosti proletariatu – když tisícové v krvavých bojích popouštějí uzdu své zvířeckosti a hynou za naše sobecké choutky.
Intelligence, která se takto osvědčuje, která ze svého středu ni zjevného dryáčnictví nevypudila, která navzdor svým nesčetným prostředkům ani nejkřiklavější bídy proletariatu nezmírnila, která navzdor své ohromné moci, jakéž byla nabyla, ni nejnespravedlivějších bojů nezamezila – intelligence tohoto druhu nemůže činiti nároků na jméno, které přísluší elitě společnosti lidské, kteráž milujíc pravdu nade vše má dosti síly, odolati nejvábivějším vnitřním i vnějším pokušením, která sledujíc s železnou vytrvalostí cíle nejvyšší obstojí ve zkouškách nejtrapnějších, která i v nejprudších bouřích zachová největší poklid a pracujíc ku blahu všech nikdy nespouští lidskosti se zřetele.
Bez takové intelligence jest vešken další duševní rozvoj, pokud je ho lidstvo vůbec schopno, jen plžovitě povlovný. Dle předpisů povrchní, bezcitné a sobecké intelligence sešněrované, vyučování nemůže býti v celku jiné, nežli jak ho intelligence ta k účelům svým potřebuje – místo povah samostatných, řídících se dle svého přesvědčení, povahy šablonovité, ochotné ku všemu, z čeho kyne prospěch, povahy bezcitné a brutalní, které se mohou rovněž tak klidně dívati na ubožáka hlady umírajícího jako mohou býti chladnokrevnými svědky nejzuřivějšího boje tisícův pro jakoukoli malichernou choutku kohokoliv z těch, kdož k takovému boji podnět dáti mohou.
Učitel umlknul. A jako již dříve, zdálo se, že jej byla i tato řeč unavila a zároveň dojala. Svěsilť smutně hlavu a zůstal nepohnutě seděti.
Po chvíli však hlavu zase vztýčil a podíval se na mého sestřence, kterýž sedě vedle mne nebyl ještě ani slova pronesl. Ale sotva se byly zraky obou setkaly, vzkřikl učitel skoro uleknut:
Probůh, co je vám?
Nic, nic, zakoktal sestřenec.
Pohledna nyní na hocha ulekl jsem se rovněž tak jako starý učitel jeho vzezření. Nevyspáním a rozčilením poněkud zarudlá jeho tvář byla přimodralá, oči rozjiskřeny a úzké rty skoro křečovité sevřeny. Seděl sice nepohnutě jako socha drže na kolenou desky s ethiopskou lilií a nespouštěje očí se starce, kterýž jej byl teprve nyní přímo oslovil.
Probůh, co je ti? opakoval jsem po učiteli.
Nic, nic – pranic, odpovídá na to zajikavě hoch.
Ale veškeré vaše vzezření nasvědčuje prudkému a zároveň násilně tlumenému hnutí duševnímu, připomenul stařec, který se byl dle všeho ve fysiognomice daleko lépe vyznal nežli já, a upozornil mě tak na možný původ sestřencova nepokoje.
Přeješ si snad, abychom rozmluvu skončili? optal jsem se sestřence.
Ne, ne; pravil nesměle hoch, jako by byl na rozpacích, může-li přisvědčiti čili nic; ale hned na to zajíkavě dodal:
Račte, prosím, pane učiteli, prominouti! Nechtěl jsem vaši rozpravu se strýčkem přerušiti; ale když už se tak mimo moji vůli stalo – pak prosím, nevykládejte mi ve zlé, že se odvažuju.
Nedořekl. Chtěl patrně mluviti zdvořile a pouhá slova udusila smysl.
Ale já smysl přece uhodl.
Míníš účel naší návštěvy? dím.
Sestřenec něco zajíkavě zakoktal a kývnul několikráte přisvědčivě hlavou.
Nezbylo mi tudíž nežli promluviti za něj.
Můj sestřenec, pane učiteli, pravil jsem, jest poněkud rozčilen netrpělivostí.
Netrpělivostí? opáčil stařec upřev zkoumavě zrak svůj na hocha, kterýž kromě rozčilení jevil nyní v tváři největší rozpaky. To přec není možno. Takto se pouhá netrpělivost nejevívá – leda ve spojení s něčím jiným, od čehož člověk očekává spásu nebo zničení – život nebo smrt.
Podobně tomu také jest, připomenul jsem. Přicházíme k vám na radu, pane učiteli.
A necháte mne mluviti o všem jiném, vpadl mi stařec s přízvukem výčitky do řeči, jenom ne o věci, pro kterou jste vážili ke mně cestu?! Mluvte! Čeho si přejete? Čím vám mohu býti nápomocen? Původně měl jsem sice v úmyslu zeptat i se stařičkého učitele na ethiopskou lilii a její vlastnosti jen tak mimochodem, až by se v průběhu řeči naskytla příležitost; ale nyní, kdy sám učitel lak důtklivě naléhal, nezbylo mi než optali se beze všech dalších okolků.
Přicházíme se totiž, pane učiteli, zeptat, pravil jsem, na vlastnosti jisté květiny.
Na vlastnosti jisté květiny? opakoval stařec živě a udiveně.
Léčivé nebo hojivé, dím.
A jaké květiny ?
Ethiopské lilie.
Lilie? Ethiopské – lilie? vyrazil ze sebe stařec zajikavě a lehký ruměnec polil jeho tvář. Několik okamžiků trvalo trapné mlčení. V tváři sestřencově jevila se ještě větší netrpělivost a dychtivost nežli dříve. Seděl sice doposud nepohnutě jako socha, ale poněkud vypoulené oči jeho byly neodvratně upřeny na starého učitele.
Tento pak seděl se sklopeným zrakem, jako by se hroužil ve vzpomínky; ale tvář jeho byla zřejmým důkazem, že jméno květiny vzbudilo v duši jeho vzpomínky trapné nebo bolestné.
A vy se domníváte, pravil po chvíli učitel váhavě, že má ethiopská lilie léčivých a hojivých vlastností?
Ano, pane učiteli.
A proti jaké chorobě? ptá se stařec dále.
Proti neduhům plicním, dím.
Tvář kmetova po těchto slovech zbrunatněla.
Máte nějakých důkazů? Osvědčila snad květina ta v některých případech léčivé své vlastnosti? optal se učitel s nápadným chvatem.
Nepamatuju se, dím na to, že bych byl někdy něco podobného slyšel nebo někde četl.
Tedy pouhá domněnka, přerušil mne kmet.
Ano, pane učiteli.
A přicházíte se mne optat, zdali je domněnka ta oprávněna ? pokračoval stařec.
Ano.
A což kdyby nebyla – což kdyby ethiopská lilie žádných takových vlastností neměla?
Chtěl jsem odpověditi; ale tentokráte mne předešel sestřenec.
Probůh – netrapte mne déle, pane učiteli! vyrazil ze sebe. Rcete – možno-li vám – má ethiopská lilie nějakých léčivých a hojivých vlastností?
Učitel upřev na netrpělivého hocha pronikavý svůj zrak pravil pak přitlumeným, ale rozhodným hlasem:
Nemá!
Účinek jediného toho slůvka na sestřence byl zdrcující. Zbledl a zase se červenal. Svaly ve tváři jeho křečovitě pohrávaly, oči byly rozjiskřeny a rty pevně sevřeny.
Byla to prudká rána do prsou, ba přímo do srdce hochova. Ký div, že otřásla celým slaboučkým organismem jeho. Ale v několika okamžicích po ukončení trapné nejistoty osvědčil zdravý jeho duch neobyčejnou nadvládu nad křehkou hmotou.
Děkuju vám, ctěný pane učiteli, za vaše rozhodné a upřímné slovo, pravil po malé přestávce.  Nejistota, která mne mučila, byla trapnější bolestné jistoty. Vímť nyní, že nelze se nadíti spásy.
Slova ta byla stařičkému učiteli hádankou. Není tudíž divu, že neodpověděv přímo na sestřencova slova obrátil se ke mně řka:
Ale probůh, jakž ve vás mohla vzniknouti domněnka, že má ethiopská lilie léčivých vlastností?
Pověděl jsem v stručnosti, co jsem uznal za nutné k vysvětlení. Vypravoval jsem, jak přišel sestřenec kdysi ke mně, jak jsme v starém herbáři nalezli ethiopskou lilii a jaký dojem byla květina ta na hocha učinila.
Stařec pozorně, ba napjatě naslouchal.
Když pak jsem skončil, podotknul:
Podivno! I na mne učinila zvláštní květina ta před lety, když jsem ji poprvé spatřil, zvláštní dojem. Jáť arci v ní netušil žádných léčivých vlastností, aniž jsem jí připisoval jakékoli moci nebo síly, dobře věda, že jich nemá; ale když jsem poprvé slyšel jméno její vysloviti, zdálo se mi, jako bych slyšel jméno milé nějaké bytosti, a když pak jsem ji později poprvé spatřil, díval jsem se na ni dlouho – jako se díváme v klidnou, tichou tvář milého přítele.
Stařec umlknul; ale hned na to se mne přímo optal:
A na vás neučinila květina ta nikdy žádného dojmu ?
Musím se přiznati, pravím, že učinila a to podobný jako na vás, pane učiteli, ale daleko intensivnější.
A od koho jste, prosím, slyšel poprvé vysloviti její jméno? ptá se stařec.
Od vás, pane učiteli.
A kde jste květinu poprvé spatřil?
Ve škole – asi před třiceti lety – když jste ji žákům, svým ukázal.
Ano, ano, pravil učitel. Pamatuju se – měl jsem tenkrát pěkný exemplář. A nemýlím-li se –  Ach! ano, ano – již se pamatuji. Bylo to právě onoho dne, když jsem exemplář ten nevysvětlitelným spůsobem ztratil. Ale přece se nemohu dobře upamatovati na všecky podrobnosti.
Já však, pane učiteli, pamatuju se na vše zcela živě, dím. ByIo to právě onoho odpoledne, když jste nám dětem vypravoval o domnělých obyvatelích oběžnic – ale nedopověděl nám vše.
Ano, ano, vpadl mi živě učitel do řeči. Již se pamatuji. Byl jsem tenkrát velice roztržit – není-liž pravda? – Pamatujete se ještě.
Pamatuju, pane učiteli. Náhle jste ve svém výkladu o obyvatelích oběžnic ustal a když jste byl ně-
jaký čas v zamyšlení a prudčím pohnutí přecházel mlčky podle škamen, počal jste vykládati beze všeho přechodu o něčem zcela jiném – o exotických květinách.
Ano, ano – teď se pamatuji.
Pak jste nám ukazoval květiny a mimo jiné také ethiopskou lilii.
Stařec chvíli mlčel, pak připomenul:
A již tenkráte učinila na vás, jak pravíte, podobný dojem, jako na mne asi o deset roků dříve ?
Ano, pane učiteli.
A asi po třiceti letech – pravíte – učinila ještě hlubší dojem na osobu třetí, na vašeho sestřence?
Ano, pane učiteli.
Podivno! zamumlal stařec, ale hned na to se optal zase nahlas:
Pravil jste však, že na vás učinila dojem daleko intensivnější, než-li na mne – jak tomu mám rozuměti?
I vypravoval jsem nyní v stručnosti stařičkému učiteli, co jsem byl o prvním dojmu zvláštní té květiny před nějakým časem svému sestřenci vypravoval a popsal pak k vysvětlení ještě podrobněji dojem, jaký byla později učinila na mého sestřence.
Učitel pozorně naslouchal; zdálo se, že mu ani slůvko neušlo.
Když jsem skončil, připomenul:
Teprve nyní se mi zdá, že vše chápu a že možno dojem, jejž byla ethiopská lilie na vás i vašeho sestřence učinila, aspoň přiblíženě vysvětliti. Zdáť se mi, že nepochybím, když dím, že dojem na vás učiněný závisel rovněž tak jako onen na vašeho sestřence na okolnostech, které bezprostředně předcházely.
Vmyslím-li se nyní v duševní váš stav, když jste jako hoch s živou svou obrazností poprvé slyšel vypravovati o báječných obyvatelích oběžnic, nemohu jinak nežli za to míti, že mladistvá duše vaše byla neobyčejně rozechvěna. Když pak byla pozornost vaše náhle jinam obrácena, pracovala obraznosť vaše pod předcházejícími dojmy dále a není tudíž divu, že po vyslovení vskutku poetického jména ethiopská lilie a po spatření květiny samé vznikl v duši vaší zcela jiný obraz, než-li by byl vznikl za jiných okolností.
A učinilo-li na vás předcházející vypravování o domnělých obyvatelích oběžnic dojem hlubší a trvalejší, musil býti analogicky i dojem ethiopské lilie na vás zvláštní a podmíněný nejen dojmy předcházejícími, nýbrž i stavem, v jakém se v tu dobu vaše obraznost nalezala. Dojem, jaký na vás ethiopská lilie učinila, zdá se mi býti tudíž zcela přirozený. Podobný výklad možno učiniti o dojmu, jejž byla květina ta učinila na vašeho sestřence. Připomenete-li si, co jste mi byl vypravoval a zároveň i další podrobnosti, které vám utkvěly v paměti, seznáte, že jinak ani býti nemohlo.
Souhlasím, pane učiteli, připomenul jsem, když byl stařeček domluvil. Sestřenec byl se právě vrátil ze hřbitova, kdež byl v zadumání nějaký čas prodlel u vykopaného právě hrobu své matky, a když pak shlédl u mne v herbáři ethiopskou lilii, mohly arci zcela přirozeně v duši jeho vzniknouti myšlénky, o nichž jsem byl mluvil, a mladistvá obraznosť jeho mohla mu tudíž snadno zjeviti květinu ve světle květiny hojivých a léčivých vlastností.
Nejinak, dí na to stařec. Také já nabyl květiny té za zvláštních, mimořádných okolností. Tím tedy jsou dojmy květiny té na vás v různých dobách aspoň poněkud vysvětleny, zejména pak další důslednosti, z dojmů těch vyplývající, že totiž obraznosť sestřence vašeho spřádajíc si později původní dojmy v celkovitý obraz líčila mu květinu tu v mlhavých barvách květiny léčivé.
Ale jakž, prosím, přišla ethiopská lilie do vašeho herbáře? Jeť toto dítko jihoamerické flory u nás tak vzácné, že nevím se pamatovati, že bych byl tento druh lilií v některém cizím herbáři nebo nějakém skleníku spatřil.
Přímá tato otázka kmetova vyžadovala upřímné odpovědi.
I počal jsem mu tedy podrobně vypravovati, jak jsem byl ethiopské lilie nabyl.
Zahájil jsem vypravování opětným poukázáním k dojmu, jejž na mne byla květina učinila, zejména k tomu, že vznikla v duši zdánlivě beze vší pohnutky neodolatelná žádostivosť po vzácné květině té; vypravoval jsem, jak jsem býval od té doby vždy první a poslední ve škole, jak jsem číhával, abych aspoň obrysy její ve skříni zahlédl, slovem, jak podivně palčivá touha mne mučívala.
Po té jsem podrobně vypravoval, kterak ku konci roku, když učitel vzav desky s ethiopickou lilií ubíral se ze školy, loudal jsem se za ním, jak jsem jej následoval do předsíně na faře a tam květinu z desek vyňal. Líčil jsem úzkosť svou, která se mne zmocnila, když přitlačiv se do temného kouta předsíně viděl jsem učitele ubírali se s deskami bez lilie podle mne, vypravoval, jak jsem opustil předsíň a viděl učitele, jak se vrací, jakoby ztracenou květinu hledal, ba nezamlčel jsem, že mně později činilo i svědomí výčitky, slovem vyzpovídal jsem se ze svého mladistvého hříchu rovněž tak zevrubně jako upřímně. Stařičký učitel naslouchal tentokráte mému vypravování s pozorností ještě větší nežli když jsem byl před tím vypravoval podrobně o dojmu, jaký byla ethiopská lilie na mne a na sestřence učinila.
Zdálo se, že starce nebylo z posavadní mé rozmluvy pranic tak zajímalo jako tato moje zpověď. Seděl nepohnutě se založenýma rukama nespouštějí se mne očí. Tvář jeho jevila neobyčejný klid a jen občas přelétl ji lehynký mraček, jako bych byl tou neb onou větou zbudil jeho nevoli; ale hned na to jevila tvář jeho týž klid jako dříve.
Teprve když jsem končil a vypravoval, že výčitkami svědomí mučen vyzpovídal jsem se – ovšem že spůsobem skoro lišáckým – knězi ze svého poklésku, svraštil stařec čelo a díval se na mne přísně jako otec, nežli vysloví první káravé slovo.
Když pak jsem umlkl, pravil stařec tonem ostrým, skoro vyčítavým:
Vy jste mi tedy ethiopskou lilii – ukradl?!
Přiznám se, že poslední slovo mělo na mne účinek přímo zahanbující. Ale přes to opakoval jsem i nyní upřímně své vyznání řka poněkud přitlumeným hlasem:
Ano, pane učiteli.
A domníval jste se, že vyzpovídáním se knězi poklésku odčiníte?!
Ano, dím váhavě a jaksi rozpačitě; neboť lak přísného tonu, jakým kmet nyní mluvil, nebyl jsem se již vzhledem ku své upřímnosti nadál.
Patrně jste neměl dosti odvahy, byste se byl vyzpovídal mně, kterýž jsem byl přece taktéž vaším učitelem, pokračoval kmet tímže přísným tonem.
Zdá se, pane učiteli, odpovídám na to. A právě proto doufám, že mi nyní poklések můj prominete.
Tenť už prominut, jakmile jste se byl o něm zmínil, pravil stařec. Ale vaše ostýchavost a bázeň před vlastním vaším učitelem, kterýž vám přece nikdy ani skutkem, aniž slovem sebe nepatrnějším ostýchavosť, tím méně bázeň nevštěpoval – dojala mne tak trapně.  Promiňte mi tedy příkřejší můj ton!
Po té podal mi ruku na znamení, že mi promíjí.
Stiskl jsem ji a zase pustil, neboť učitel prudce sebou pohnul a děl:
A kam se květina ta poděla? Či je to tatáž ethiopská lilie, o které zde řeč – tatáž, která zdá se s námi tak tajemně pohrávati?
Tatáž, pane učiteli, odpovídám: ale ovšem již jen její trosky.
A vy ji máte?
Ano.
A můžete mi ji také ještě jednou ukázat?
Nejen že mohu – já musím. Jeť to váš majetek, pane učiteli. Musím vám jej vrátiti.
A kdy tak učiníte? optal se stařec s chvatem.
Hned, dím na to; jáť skoro předvídal, že jakmile se dozvíte, že jest exemplář ten posud v mých rukou, budete si přáti spatřit květinu tu aspoň ještě jednou.
Takto mluvě vzal jsem desky z rukou sestřencových, kterýž nyní již poměrně klidně naší rozmluvě naslouchal, a otevřev je vyňal jsem zbytky ukradené ethiopské lilie. Nikdy nezapomenu na pohled, jakýmž sledoval stařičký učitel každé moje hnutí. Nikdy nezapomenu na zvláštní, nevylíčitelný výraz jeho tváře, když po letech zase jednou shlédl podivnou tu květinu. V pohledu i ve výrazu tváře spočívala hltavosť a hamižnosť člověka, dívajícího se na nějaký cizí klenot, po němž byl po léta toužil, a jenž v něm právě vzbuzuje přání nabyti ho stůj co stůj, třeba spůsobem zločinným.
A přece dle toho, co jsem byl právě slyšel, neměla ethiopská lilie pro stařičkého učitele žádné prazvláštní ceny, leda jako nějaká vzpomínka; byltě jí, jak sám byl podotknul, taktéž nabyl za zvláštních mimořádných okolností.
Chvíli držel jsem květinu v ruce, pak jsem ji starci podal. Sáhl po ní rovněž tak dychtivě, jako byl sledoval každé mé hnutí, když jsem bral desky do ruky. Ale jakmile ji měl v ruce, svraštil čelo a tvář jeho vzala na sebe výraz přemýšlivý. Zdálo se, že hrouží se stařeček v dávné vzpomínky a zároveň že derou se na povrch nové myšlénky, které křižujíce se se vzpomínkami spíše vzpomínání ztrpčujou nežli by je upříjemňovaly. Několik okamžiků držel stařec květinu v ruce, načež si ji položil na kolena a dlouho se na ni mlčky díval.
Neviděl arci nic jiného nežli jednou nebo dvakráte podlepený šedavý půlarch papíru a na něm úzkými proužky lepenky připevněnou lodyhu s rozežranými listy a dvěma liliovitými květy, páchnoucí nelibě hnilobou a zbuzující spíše odpor než cokoli jiného.
Po chvíli počala se však tvář starcova vyjasňovati a za nedlouho rozhostil se na ní lehký úsměv.
Ano, ano – poznávámť ji přece i nyní po tolika letech. pravil polohlasitě. Poznávámť svůj vlastní rukopis, kterýmž jest pod květinou napsáno její jméno. Ano, ano – tak jsem tehdá psával. Nyní se arci ruka moje už třese; písmo mé není více tak pevné, jako bylo asi před třiceti lety, když jsem tuto kvělinu preparoval a jméno její podpisoval.
Po té se odmlčel.
Když jsem mlčení nepřerušil, pokračoval zase polohlasitě ve své samomluvě:
A tyto zpukřelé lístky a zažloutlé květy mohly v někom zbuditi tak vážné myšlénky, jako v pravdě zbudily? Tyto hnilobou páchnoucí zbytky zcela prosté, u nás ovšem vzácné, ale v jižní Americe divoce rostoucí a tudíž zcela obyčejné květiny mohly někoho i ve snu znepokojovati? To tedy ta květina, v kteréž má, jak jste byl pravil, spočívati tajemná moc, které nelze odolati? A v těchto suchých, ohryzených lístkách, v těchto svadlých, špinavě žlutých květech že spočívá zázračná síla, kterouž možno lidské hoře, byť sebe bezměrnějši, utišiti?
Při těchto slovech jevila tvář starcova zklamání, trpkost a bolest zároveň. Hlas jeho zněl měkce a elegicky dojemně.
Opět na chvíli umlkl, a když jsem ani tentokráte mlčení nepřerušil, pokračoval:
Ó, ne, ne! Hoře lidské vzácná květina ta neutiší – naopak! zbudí v člověku ještě na pokraji hrobu smutné vzpomínky.
Má tedy skutečně pro vás nějaké ceny jako památka, pane učiteli ? ozval jsem se.
Stařec na mne upřel oči, na to je zase sklopil a dívaje se poznovu upřeně na zbytky květiny na svém klíně pravil tímže elegickým tonem jako před tím:
Má-li pro mne nějaké ceny jako památka – ptáte se? Může-li míti něco pro nás nějaké ceny, co bylo kdysi v jakési, byť sebe chatrnější souvislosti s trudnou nějakou událostí, která zmařivši plod mnoholeté, namáhavé duševní práce rozhodla tak naši budoucnost – pak mají zbytky květiny té pro mne ovšem nemalé ceny. Připomínajíť mi bez odporu nejsmutnější okamžik mého života, ačkoliv s ním nejsou v nižádné souvislosti; připomínajíť mi okamžik, kdy po několik hodin cítil jsem se býti nevýslovně šťastným, kdy zdálo se mi, že podařilo se mi přispěti jako málokterému z mých vrstevníku závažně a platně k rozmnožení positivních vědomostí, kterými se duchu lidskému otvírá vždy jasnější perspectiva do všehomíra; připomínajíť mi okamžik, kdy domníval jsem se, že jméno chudičkého kantora vyslovováno bude budoucně s touže úctou, jako jména nejproslavenějších mužů vědy, ale zároveň také okamžik, kdy nelítostná ruka přírody strhla mne náhle s této závratné výše blahého snění.
Jak to možné, aby příroda. Či snad živelní nějaká pohroma? připomenul jsem, když se byl stařec na okamžik odmlčel.
Nikoliv, odpovídá učitel s přízvukem méně elegickým a měnícím se v průběhu řeči v ton vždy chladnější. Ani byste neuvěřil, jak zvláštním spůsobem zasahá mnohdy příroda v osudy lidské, činíc tak lidské zámysly i skutky zcela závislými na svých neúprosných zákonech.
Není pravda, že má člověk úplně svobodnou vůli – již pouhý záblesk první myšlénky, z kteréž vznikají další zámysly a plány naše, jest závislým na naší organisaci, tudíž na zákonech přírody. Jako nejsme pány zákonů přírodních, nemůžeme také nikdy organisaci svou pokládati za otroka naší vůle: vůle naše jest resultující silou celého našeho organismu, podmíněného nejen vlivy, které naň již působily, nýbrž také oněmi, které na něj doposud působí.
A není-Ii ani pouhé vytknutí cíle, ba ani pouhá snaha úplně v moci lidské, zavisí-li již každý zárodek jakéhokoliv zásmyslu na jiných živlech, jakž možno se nadíti, by výsledky lidské snahy, skutkové lidští byli výplyvem zcela svobodné a na ničem nezávislé vůle?
Pravda, že nauka ta zavírá v sobě děsný rozpor a otvírá zároveň ještě děsnější perspektivu v tajemný proces, jejž zoveme životem; ale uspávati se v sladké růžové sny výmysly obraznosti není důstojno myslících tvorů, kteří mají dosti duševní odvahy, by se mužné a směle zadívali pravdě v drsnou její tvář.
Avšak promiňte, že opět zabřídám v theoritický výklad – nicméně můj názor v svět jest založen na těchto základech, a výsledek mého života nepoučil mne o opaku.
A jako již několikráte ustal stařec i tentokráte ve své řeči, která jej, an byl prodlením posledních let zvyklý více přemítati nežli mluviti, patrně unavovala. Všeobecná slova jeho arci ani dost málo nepřispěla k rozřešení záhady, kterou byl napověděl; ale přes to vše neodvážil jsem se ani slovem přerušiti chod jeho myšlének. Po krátké pomlčce počal zase sám.
Nepokládám, pravil, vůli svou za suverenní vladařku svých zámyslů a svého konání; nemohu tudíž také pokládati za svou zásluhu, že duch můj bral se zvláštním směrem. Také nemám za to, že stalo se tak náhodou, nýbrž jsem přesvědčen, že duševní i tělesný organismus, jakým jest můj, za okolností, v kterýchž vzniknul a rozvíjel se, musil nastoupiti tento směr a musil také duch můj dospěti právě jen tam, kam byl dospěl	
Neboť právě tak, jako byly a jsou tak zvané přednosti mého ducha podmíněny mým organismem a vlivy na organismus ten působícími, byly a jsou podmíněny i vady a nedostatky ducha mého, mezi kterýmiž jest nejhlavnější nedostatek, vlastně jakási zvrhlosť paměti, která mne strhla se závratné výše nejblažší naděje, ba jistoty.
Aj! uklouzlo mi mimovolně.
Stařec však pokračoval:
Mluvívá se často o dědičnosti duševních vlastností. V naší rodině bylo možno takovou dědičnost zcela zřejmě stopovati u většiny členů po několik generací. Otec, děd, a praděd, které jsem znal, vynikali vesměs bystrým duchem. Byly to povahy kontemplativní, spíše zádumčivé a hloubavé než-li radovánkám světa oddané, ale všickni tři trpěli zjevnou zvrhlostí paměti. Je-li nauka o dědičnosti duševních vlastností vůbec oprávněna, zdědil jsem dle všeho po svém otci nejen bystrého, přemítavého a hloubavého ducha, nýbrž i zvrhlost paměti, která se v různých obdobách mého života také různě jevívala.
V letech dětských a jinošských, kdy jsem daleko méně přemítal a paměť svou různým spůsobem cvičil, byla také nejen věcná, nýbrž i slovní paměť moje čilejší a mívala mnohdy snad i převahu nad soudností; později, když v zralejším věku ustoupilo učení se zpaměti do pozadí a místo jeho zaujalo skoro výhradně přemítání všeho možného druhu, bystřila se vždy více soudnost a duch můj nabyl takové převahy nad pamětí, že nejen slovní, nýbrž i věcná paměť bývaly mnohdy napjatým přemýšlením a řešením různých a závažných problémů tak dlouho v nečinnosti, že takměř úplně ochably, jako bych jich vůbec postrádal. A v této době stal se tak důležitý obrat v mém životě.
Ale jak souvisí vše to s ethiopskou lilií, pane učiteli? přerušil jsem theoretisujícího starce, když opět učinil malou pomlčku, by si poodechl
Zcela přirozeně, pokračoval kmet klidně, ba skoro již ledově. V tu dobu preparoval jsem právě tuto květinu.
Po těchto slovech zvedl ethiopskou lilii, kterouž byl od okamžiku, co jsem mu ji byl podal, na kolenou držel, poněkud do výše a zadíval se na ni poznovu.
Ale tentokráte ji zvedl poněkud výše a dále od svých očí než-li poprvé, asi tak, jako mívají ve zvyku lidé dalekozrací, když chtějí něco přečisti, a poněvadž seděl obličejem proti oknu, padalo světlo kolmo na plochu papíru, na kteréž byly zbytky květiny úzkými proužky lepenky připevněny.
Avšak co to?
Ruka starcova se chvěje a klesá. Ba více ještě – tvář jeho se rumění a zdá se, jako by starce pojímala závrať.
Probůh, co je vám, pane učiteli? zvolal jsem.
Nic, nic! vyrazil ze sebe namáhavě stařec. Zruměněná tvář jeho náhle zbledla, třesoucí se ruka, která byla s ethiopskou lilií na kolena klesla, zvedá květinu poznovu do vyšky proti světlu, a stařec upírá zrak svůj na květinu vytřeštěně.
Avšak hned po té klesá třesoucí se ruka zase má-lomocně na klín, jako by držela tíži, s kteréž není. A opět polil ruměnec vráskovitou tvář kmetovu.
Probůh, pane učiteli, co je vám ? opakuju úzkostlivě, neboť chování se starcovo bylo vskutku povážlivé.
Nic – nic! odpovídá stařec monotonně dutým, skoro hrobovým hlasem a zvedna třesoucí se levou ruku do výše stírá si pot se zachmuřeného čela.
Hned na to zase zvedá pravou ruku, v níž drží křečovitě podlepeny půlarch papíru s ethiopskou lilií.
Tentokráte třese se nejen ruka, nýbrž celé tělo; prsa starcova mocně pracujou, žíla na čele a tepny na skráních nabíhají. Zvedl však ruku jen asi na piď vysoko – na to klesla ruka i s lilii zase do klína, jako by se byla marné pokoušela zvednouti tíži několika centů.
Stařec chtěl povstati s lenošky; ale sotva se poněkud nadzvedl, sklesl zase skoro bez vlády nazpět.
Několik vteřin panovalo trapné mlčení.
Nevěda, co o počínání kmeta souditi, sledoval jsem každé jeho hnutí jsa připraven přispěti mu okamžitě ku pomoci, kdyby snad klesal.
Stařec však nezůstal seděti. Drže v pravé ruce křečovitě půlarch papíru s ethiopskou lilií, hledal cosi levou rukou v náprsní kapse.
Po chvíli nalezl, co byl hledal – pouzdro se svými okuláry. A zatím, co na okamžik pustil lilii z ruky a brejle si nasazoval, vyrazil ze stísněných prsou slova:
Vodu! Probůh trochu vody!
Vyskočil jsem a rozhlédna se kolem, zda-li tu někde není trochu vody – slyšel jsem dutě pronešeňá další slova starcova:
Přiražte – stolek ke mně – blíž!
Mezi tím, co sestřenec přitahoval u okna stojící stolek blíže k lenošce starcově, vyrazil jsem z pokojíku do kuchyně, kde jsem nalezl v láhvi trochu vody.
Vrátiv se spatřil jsem, že mapa severní duté polokoule oblohy noční, která ležela na stolku, leží na zemi a na stolku že leží ethiopská lilie.
Vodu! Vodu! volal stařec chvějícím se hlasem.
Rychle jsem přistoupil a podával mu láhev; ale chvějící se ruka starcova láhev neudržela.
Chrstněte trochu – vody – na květinu! vyrazil ze sebe kmet trhavě.
Učinil jsem po jeho přání.
Stařec zvedl květinu poznovu do výše tímže spůsobem jako poprvé a udržel ji několik vteřin ve výši, tak že ji mohl proti světlu pozorovati.
Ano, ano – nemýlím se – nemýlím! vyrazil ze sebe hlasem, v němž se zachvívala bezměrná radost, a ruka s květinou klesla na stul.
Ale probůh, pane učiteli, co jest vám? Čím vám můžeme přispěti? optal jsem se.
Ničím – ničím! zní odpověď opět dutým, skoro hrobovým hlasem, a stařec upírá vytřeštěný zrak svůj na květinu před ním na stolku ležící.
Náhle, jako by si byl něco připamatoval, vzkřikl:
Nějaký šátek – nebo hadr!
Ale nežli jsem mu podal šátek, jenž ležel opodál na hromadě knih, obrátil stařec půlarch s květinou; na to vzav podaný mu šátek pravil s chvatem:
Chrstněte trochu vody – na rubní stranu květiny a – navlhčete mi šátek!
Uposlechl jsem.
Stařec přejel pak několikráte třesoucí se rukou, ale opatrně mokrým šátkem po rubní straně půlarchu a zvedl květinu zase trochu do výše proti světlu.
Vidíte!? vyrazil ze sebe.
Slovo to znělo však spíše jako zaúpění.
Vidíte! ? opakoval tímže tonem, když jsem hned neodpovídal, drže s napjetím veškerých svých sil květinu ve výši.
Co? Kde? ptám se.
Zde – zde – na papíru, kterým jest ethiopská lilie podlepena, dí trhavě stařec.
Ty hieroglyfy? ptám se.
Ano, ano – ty číslice.
Které ?
Zde – na lilii – na papíru, kterýmž je podlepena.
Teprve nyní pohledl jsem pozorněji na zvlhlý a nyní poněkud průzračný půlarch papíru, na němž byla květina, připevněna, a shledal, co jsem byl vlastně pozoroval již před několika měsíci, když jsem byl květinu tu se svým sestřencem v herbáři svém nalezl, že jest první svrchní půlarch podlepen jiným papírem, jehož rub je popsán skoro samými číslicemi.
Vidíte?! opakoval stařec po malé chvíli klada květinu zase na stolek.
Vidím – jakési číslice, dím, nemoha si ani nyní ještě chování starcovo vysvětliti.
Ano – ano – číslice – osudné – zázračné číslice. vyrazil stařec jásavě ze sebe, ale jásot jeho podobal se opět jen zaúpění.
Posud ničeho nechápu, pane učiteli! dím na to.
Učitel neodpověděl.
Dle všeho byl se ze svého leknutí nebo radosti své poněkud zpamatoval; počaltě nyní opatrně odlepovati zvlhlý spodní půlarch papíru, kterýmž byl vrchní podlepen.
Ruce se mu sice posud třásly; ale za nedlouho přece se mu podařilo odlepiti asi třetinu půlarchu. I obrátil květinu a sotva byl nyní pohledl na odlepený papír, vyrazil ze sebe takměř jásavý výkřik radosti.
Ano – ano – mám své tajemství! zamumlal po malé chvíli a tvář jeho zářila nevýslovnou radostí.
Několik okamžiků díval se upřeně na číslice na odlepené části půlarchu, jako by zkoumal, zda-li s něčím souhlasí. Na to prudce vstal; ale zavrávoral a musil se chytiti za okraj stolku.
Tentokráte však v brzku se zpamatoval – zůstal chvíli státi, jakoby byl na rozpacích, co počíti; pak úpěnlivě zahořekoval:
Ach, bože – bože – co se to se mnou děje? Sním nebo bdím – nebo šílím?
Zároveň zakabonila se před několika okamžiky ještě bezměrnou radostí zářící jeho tvář, jako by byla duši jeho zachmuřila myšlénka nejtrpčí, zoufalá.
Bylo-li chování se stařečkovo samo o sobě podivným, bylo toto střídání se nejistoty, pochybnosti a trapného napjetí s úplnou, jásavou jistotou, toto rychlé, nesprostředkované střídání se radosti se zármutkem a bolestí od prvního zásvitu až po zcela zřejmý, neklamný projev – přímo nepochopitetným; slovem, stařec zdál se býti na mysli pomaten, neboť to množství drobných a různě seskupených číslic s různými algebraickými formulkami a připojenými abreviaturami rozmanitých poznámek, jež jsem byl na odlepené části půlarchu spozoroval, nemohly býti po mém náhledu příčinou tak prudkého, ba bouřlivého a zároveň tak úžasně měnivého hnutí mysli, jež stařec jevil, a musilo zde tudíž býti zcela jiných pohnutek a příčin, o nichž jsem neměl pro okamžik ani nej nepatrnějšího tušení. Několik okamžiků zůstal stařeček se zakaboněnou tváří a se svěšenou hlavou stati; pak přeletí zase tvář tu lehký úsměv radosti a hned po té kmet zajásal:
Ne–ne – už není žádné pochybnosti více!
Na to obrátiv se ke mně pravil tonem poněkud klidnějším:
Ach, odpusťte – odpusťte, že takto si počínám! Překvapení bylo tak náhlé. Tušení vašeho sestřence, že spočívá v těchto suchých ohryzených lístcích a v těchto zvadlých, špinavě žlutých květech ethiopské lilie zázračná síla, kterouž možno lidské hoře, byť sebe bezměrnější, utišiti, nebylo pouhým tušením.
Jak to, pane učiteli ? optal jsem se.
Avšak otázka má dala, jak se zdá, myšlénkám kmetovým zcela jiný směr.
A já tu mohu státi, zvolal tonem elegickým, a nezvěstovati to duši, která v široširém světě jediná může pochopiti dosah takměř zázračného odhalení?
Po té sebou prudce pohnul a drže ethiopskou lilii křečovitě v pravici vrávoral nejistým krokem ku dveřím vedoucím do druhé jizby, v kteréž jsme jej byli o svém příchodu zastali. Nespouštěje s něho očí byl jsem připraven přispěti mu okamžitě ku pomoci, kdyby vůbec nějaké pomoci potřeboval.
Dovrávorav ku dveřím vzal stařec třesoucí se levou rukou za kliku a otevřel. Ale v témž okamžiku, kdy pohledl do druhé jizby, vydral se mu z prsou nesrosumitelný výkřik skoro zoufalé bolesti.
Zavrávoral a pustiv ethiopskou lilii byl by klesl na zem, kdyby se nebyl zachytil dveřeji.
V mžiknutí oka přispěl jsem mu ku pomoci.
Stařec pomalu a namahavě se shýbl a zvednuv lilii se země pravil přitlumeným hlasem:
Děkuju vám! Nepotřebuju vaší pomoci. Jsemť zdrcen. Teprve v tomto okamžiku jsem si připomenul, že jsem – opuštěn.
Nežli jsem odpověděl, popošel stařec vrávoraje několik kroků ku předu.
Zůstal jsem na prahu státi, kdežto sestřenec, kterémuž bylo chování starcovo rovněž tak podivným jako mně, zůstal, nevěda patrně co počíti, u okna, kde jsme byli seděli.
Asi uprostřed jizby se stařec zastavil; pak učinil ještě několik matných kroků kupředu až do pozadí, kde byl jakýsi výklenek zastřen sněhobílými portiěrami s purpurovými třásněmi. Zde zvedl ruku, by portiěry rozhrnul, ale nerozhrnul jich úplně, nýbrž jen porozhrnul. V témže okamžiku zavrávoral poznovu a sklesl dříve, nežli jsem mu mohl přispěti ku pomoci, na zem.
V mžiknutí oka byl jsem u něho. Polokleče ležel na zemi drže levou rukou jednu polovici portiéry – byltě patrně omdlel.
Snažil jsem se jej zvednouti a při prvním pohnutí těžkým tělem kmetovým rozhrnula se portiéra, kterouž kmet držel v levé ruce, úplně.
Spatřil jsem lože a na něm – mrtvolu mladistvé dívky.
Ležela na znak a byla přikryta bílým, průsvitným šatem, kterýmž bylo lze rozeznati obrysy nahého, neobyčejně útlého, ba suchoučkého těla.
Tvář její, neobyčejně jemných tahu, byla bílá jako kararský mramor a jenom na lících, protkaných jemnými modravými žilkami, skropena několika drobnými pihami. Směle vyklenuté čílko, úzké, pevně sevřené zmodralé rty, hustý tmavý vlas, splývající po obou stranách na prsa, a velká, poněkud namodralá víčka očí – vše to mělo i nyní v úplné stuhlosti tahů výraz nezměrné dobroty a laskavosti.
Mohl jsem však jen několik okamžiků věnovati pohledu na mrtvou dívku; stav starcův vyžadoval nevyhnutelně rychlé pomoci.
Snažil jsem se starce nadzvednouti a vztyčiti; ale těžké tělo jsouc úplně bez vlády a úplně nepodajné dalo se toliko nadzvednouti, a skleslo zase k zemi.
Nezbylo mi, nežli zavolati sestřence, kterýž byl zůstal v první jizbě, by mi pomohl. Zavolal jsem jej jménem.
Mladík se však neozval. V témž okamžiku se mi zdálo, že slyším z druhé jizby drobný krok a úsečnou výměnu několika slov, jako by se byl sestřenec někoho na něco ptal a tento trhavě odpovídal.
Naslouchám pozorněji; ale neslyším ani nej nepatrnějšího šelestu, tím méně nějakého hlasu.
Opětuju tudíž své volání hlasitěji nežli poprvé.
Nyní se sestřenec sice ozval; leč hlas jeho zněl bolestně a nesrozumitelně; zdáloť se mi, jako bych byl zaslechl slova: Odpusť, strýčku – nemohu.
Ale probůh, Hugo, přispěj mi přece ku pomoci! volám po třetí ještě hlasitěji.
Sestřenec opět neodpovídá.
Nezbylo mi než-li položiti starce, jejž jsem byl držel pod pážím, opatrně na zem a pospíšili do druhé jizby pro sestřence. Učinil jsem tak v několika vteřinách. Ale octnuv se na prahu byl jsem překvapen neočekávaným výjevem.
Sestřenec slojí u okna s nějakým lístkem, jejž byl dle všeho právě četl. Tvář jeho jeví výraz zděšení; čelo je svraštěno, rty zmodralé, oko vytřeštěno.
Před sestřencem stojí neznámý, asi třináctiletý hošík.
Probůh, Hugo, co se ti stalo ? vzkřikl jsem spěchaje k sestřenci.
Hned – hned! odpovídá zmateně, nevěda patrně, co jsem byl pronesl.
Co se stalo? – MIuv! opakuju, když jsem se byl u něho octnul.
Teprve nyní se poněkud vzpamatoval.
Hned – hněd ti vše povím – strýčku! odpověděl trhavě, aniž by se byl na mne podíval.
Zároveň mi podal lístek, jejž držel v ruce.
Poznal jsem písmo sestřencovy Otilky. Psalať mu tužkou a písmem nejistým, aby jí prominul, že nechtějíc ho znepokojiti líčila mu v posledním lístku svém stav svůj jen jako chorobu pomíjející; mimo nadání že stav její se zhoršil – aby ji tudíž bez odkladu navštívil –  a hoch, kterýž mu dodá lístek, že jej dovede.
Mezi tím, co jsem lístek ten četl, vyslechl jsem následující trhanou rozmluvu mezi sestřencem a neznámým hochem.
Ale probůh, kdy jsi lístek dostal? optal se sestřenec.
Dnes časně z rána, odpovídá hoch.
V kolik hodin? 
Asi v pět. 
A proč jsi mi ho nedodal bez odkladu? 
Běžel jsem hned – ale v lékárně jste nebyl. Pospíšil jsem do vašeho bytu. Tam mi řekli, že jste v lékárně. Běžel jsem zase do lékárny – ale tam nikdo nevěděl, kam jste šel.
A mluvil jsi s Otilkou?
Nemluvil 
A kdo ti dal lístek, abys mi jej doručil?
Milostpán – poslal mi jej po mé matičce, která u něho posluhuje. Matička má nebyla po celou noc doma –- slečinka stůně.
Ale jak jsi mne našel? ptá se sestřenec neobyčejné chvatné dále. Kdo ti řekl, že jsem zde?
Nikdo.
A jak přicházíš sem?
Chtěl jsem lístek vrátit a říci, že vás nemohu najít.
Vrátili lístek, opakoval sestřenec chvějícím se hlasem. A ,zde – zde!
Ano.
Otilka je tedy zde? vyrazil sestřenec ze stísněných prsou a zrak jeho těkal plaše po bizarrní komnatě.
Teprve nyní se mi zdálo, že chápu aspoň poněkud děsný stav věcí. Nepozbyv přítomnosti ducha uchopil jsem sestřence za ruku řka:
Ale probůh, hochu, utiš se přec! Vždyť.
Nedořekl jsem.
Sestřenec se prudce obrátil a se slovy: Kde –  kde je má drahá Otilka? pospíšil ku dveřím druhé jizby.
Na prahu zůstal okamžik státi. Nežli jsem za ním pospíšil, vrazil do jizby. A v okamžiku, kdy já se octnul na prahu, stál již u lože a hned na to sklesl se zoufalým výkřikem na mrtvou dívku.
Musím se přiznati, že poslední výjevy působily i na mne, člověka zdravých a tuhých nervů, se zdrcující náhlostí živelních pohrom.
Vyjiti sobě k ukojení skoro dětinsky bláhové zvědavosti sestřencovy na návštěvu stařičkého učitele a býti mimo nadání svědkem tak vážných scén, jichž důslednosti nedaly se ani tušiti, nebylo by zajisté zůstalo na mne bez hlubokého dojmu, kdyby vše, co jsem byl právě vypravoval, bylo se týkalo osob cizích a neznámých a bylo se stalo zcela předvídaně. Avšak zde se dělo vše lak nepředvídaně a zdánlivě beze všeho sprostředkování, že počal jsem teprve v posledním okamžiku poněkud tušili organickou souvislosť zdánlivých, katastrofu předcházejících nesrovnalostí; ale o pravých příčinách přece jsem neměl ani tušení.
Kritický stav věcí však nedovoloval dlouho přemítati ani o následcích, tím méně o příčinách.
Chvíli jsem zůstal jako v ztrnutí nevěda, co počíti: pak jsem si připomenul to a ono, co bylo právě předcházelo a co by mohlo následovati, a za nedlouho nabyl jsem zase aspoň oné duchapřítomnosti, které bylo v tomto případě nevyhnutelně potřebí.
Nakloniv se k sestřenci, bych se přesvědčil o jeho stavu, shledal jsem, že sice duševně nevýslovně trpí, ale že není pro jeho zdraví tělesné pro okamžik žádného nebezpečí.
Obrátil jsem tudíž pozornosť k omdlelému starci. S napjetím veškerých svých sil dovlekl jsem jej na pohovku a poslav neznámého mi hocha, kterýž byl sestřenci přinesl osudný lístek, pro lékaře, jal jsem se stařečka křísiti.
Veškeré namáhání mé však bylo marné. Vetchý a přece neobyčejně houževnatý organismus starcův odolal veškerému mému úsilí, kterýmž jsem se snažil životní sílu znovu probuditi, a teprve když asi po půl hodině dostavil se lékař, podařilo se mu po delším namáhání a po upotřebení všech prostředků, jež má věda lékařská k účelu tomu k disposici, stařečka vzkřísiti.
Jakmile stařec otevřel poprvé oči, odnesli jsme jej, do předního pokoje a položili tam na jeho prosté lože. Když byl ještě několikrát oči pootevřel a několik nesrozumitelných slov zablabolil, pohřížil se v tvrdý spánek.
Mezi tím, co lékař kmeta křísil, vypravoval jsem mu v stručnosti, co a jak se bylo přihodilo.
Pravou příčinu starcova nápadného chování a rozčilení, jež pak mělo omdlení za následek, arci jsem udati nemohl; ale zdálo se mi, že prvý zárodek dlužno hledati v úmrtí sestřencovy milenky, dle všeho kmetovy příbuzné a jediné bytosti, která s ním v posledních letech sdílela slasti a strasti života, a mimo to v odhalení nějakého radostného tajemství, jež bylo v souvislosti s ethiopskou lilií, kterou jsem byl starci před lety odcizil a nyní vrátil.
Dva tyto momenty lékaři prozatím dostačily.
Učinil dle toho svá opatření nařídiv, aby nebyl stařec vyrušován a později, až procitne, by nebyl nijak drážděn připomínáním toho, co se bylo událo.
Znaje poněkud poměry starcovy a věda, že jest nyní úplně opuštěn, požádal mě lékař, bych starce, možno-li, aspoň po několik hodin ještě neopouštěl a bude-li po procitnutí dosti silen, abych jej vyvábil na procházku a snažil se dáti myšlénkám jeho jiný směr.
Přislíbil jsem, že tak učiním, a lékař odešel.
Zatím byl se také sestřenec poněkud vzpamatoval.
Rána, kterouž mu byl osud právě v plná prsa zasadil, nemohla býti krutější a bezcitnější. Ale i zármutek lidský má svůj přirozený protijed, slzy, kterýmiž se mírni mnohdy i nejpalčivější a zdánlivě nesnesitelné účinky boře a bolesti.
Sestřenec, hořce se rozplakav, nalezl v tom aspoň poněkud úlevy, a když se byl povolaný lékař dostavil, seděl ubohý hoch u lože své sladké Otilky drže studenou ručku její ve své a dívaje se v ztuhlé její tahy se zaroseným okem sice, ale přece již s výrazem jakési resignace v tváři.
Věda, že v takových případech každá útěcha spíše bolest jitří, než by ji konejšila, zůstavil jsem ubohého hocha jeho zármutku a nechav dvéře, vedoucí z prvního pokoje do druhého otevřeny, bych sestřence aspoň viděl, usedl jsem opodál lože spícího kmeta a zadumal se.
Duší mojí vířily různé myšlénky a bylo mi jaksi mrazivě nevolno. Ještě nikdy nebyla mi moje otupělost tak nápadnou jako tentokrate a poprvé v životě svém jsem litoval, že posavadní zaměstnání mé poskytnuvši mi v chladném, analysujícím rozumu protiváhu proti vlastním mým bolestem, bylo mě zároveň učinilo u valné míře necitelným k zármutku a hoři cizímu.
Duše má byla střízliva; mohl jsem chladně přemítati o předcházejících zdrcujících případech, jichž jsem byl očitým svědkem; ale právě proto, že jsem mohl i nyní ještě tak chladně a střízlivě o všem přemýšleti, zastesklo se mi, jako až dosud ještě nikdy, po citu, byt i bolestném.
Za nedlouho ustoupily však myšlénky ty myšlénkám jiným a v brzku počal jsem výhradně jen přemítati o souvislosti, v jaké asi může býti ethiopská lilie s podivným chováním a tak nápadným rozčilením stařičkého učitele.
Připomenul jsem si všechny důležitější momenty a vůbec vše, co by bylo mohlo záhadu tu aspoň poněkud objasniti; ale výsledek chladného přemítání byl zcela imaginérní: pouhá domněnka, že jest zde ve hře jakési tajemství, o němž může jen stařec sám podati vysvětlení.
Tak uplynuly asi dvě hodiny.
Poledne bylo už dávno minulo a já posud seděl na témže místě dívaje se občas na spícího starce, občas pak otevřenými dveřmi do druhého pokojíku, kde sestřenec posud seděl nepohnutě u lože své mrtvé milenky.
Stařec dýchal obtížně; často sebou pohnul a občas také cosi zamumlal; spaltě nepokojně.
Posléze se mi zdálo, že se probouzí. Vstav přibližil jsem se k loži a upřel zrak svůj na kmeta. Ležel právě na znak a tvář jeho jevila nepokoj. Po několika vteřinách pootevřel oči, ale hned je zase zavřel, a pravá ruka jeho přejela nemotorně po houni, kterouž byl přikryt, jako by něco hledal.
Za nedlouho vydral se z prsou jeho hluboký vzdech; oči se poznovu otevřely, ale zůstaly již otevřeny; pravá ruka přejela tentokráte několikrát po houni a ústa se pohnula, jako by něco šeptala; ale nezaslechl jsem než-li hluboké zaúpění.
Několik vteřin po te stařec sebou pohnul, jako by se chtěl vztýčiti; ale nemohl, a mezi tím, co pravice jeho poznovu makala po houni, pronesl první srozumitelná slova:
Kde je – lilie?
Buďte bez starosti, pane učiteli, dím přitlumeným hlasem. Lilie je v bezpečí
V bezpečí?! zamumlal stařec a s napjetím veškerých sil vztýčil se napolo na loži.
Zrak jeho těkal nedůvěřivě kolem, až utkvěl na podlaze v druhém pokojíku, kde ethiopská lilie u lože s mrtvou dívkou ležela.
Tam – tam! vyrazil ze sebe kmet.
Současně zvedl třesoucí se ruku poněkud do výše, jako by chtěl ukázati, kde květina leží, ale těžká ruka sklesla hned zase na houni a zrak starcův zůstal vytřeštěně upřen na lilii.
Beze slova vešel jsem do vedlejšího pokojíku a zvednuv květinu přinesl jsem ji starci.
Vztáhl po ní kostnatou, třesoucí se ruku svou, jako bych mu podával nej vzácnější klenot; chvíli ji držel v ruce, načež ruka i s květinou sklesla skoro bez vlády na přikrývku, a stařec, kterýž byl. několik okamžiků na polo v loži vztýčen, sklesl zase na zpět.
Zůstal ležeti bez pohnutí s přimhouřenýma očima maje pravou ruku položenou na svlhlém papíru, na němž byla květina připevněna. Výraz tváře starcovy jevil již nejen poměrný klid duše, nýbrž i jakési mírné, sotva pozorovatelné osvěžení, patrný to následek právě předcházejícího spánku.
Nevyrušil jsem kmeta z jeho dumáni nebo polodřímoty a zůstav klidně státi opodál lože nespouštěl jsem zraku s jeho tváře. Asi po čtvrt hodině otevřel kmet přimhouřené oči úplně a obrátiv hlavu ke mně připomenul:
Ani byste neuvěřil, že vše – co právě předcházelo – zdálo se mi býti pouhým snem.
A cítíte se býti volnějším, pane učiteli? ptám se přistupuje k loži.
Volnějším sice ne – zdáť se mi doposud, jako by mi ležel balvan na prsou: ale klidnějším, skoro tak klidným, jako jsem býval za dnů nezkalného štěstí.
Po těchto slovech stařec, jak se zdálo, namáhavě se vztýčil; ale jsa vztýčen zdál se býti rovněž tak při síle jako před osudným rozčilením, jež mělo omdlení v zápětí. Odhrnul aspoň přikrývku a otočiv se na loži spustil nohy přes pelesť a zůstal tak několik okamžiků seděti.
Nebylo by snad lépe, pane učiteli. dím, abyste si ještě nějaký čas poodpočinul.
Ne, ne! vpadl mi stařec do řeči. Mně netřeba odpočinku.
Po té se postavil na nohy. Zavrávoral sice, ale přece již při prvním jeho kroku jsem pozoroval, že není daleko tak sláb, jak se zdálo.
Přes to naléhal jsem na něj, aby si ještě ulehl neb aspoň usedl; leč stařec drže neustále ethiopskou lilii v pravé ruce přešel mlčky několikrát po pokoji, jako by mi chtěl dokázati, že skutečně žádného odpočinku nepotřebuje, načež popošel až k oknu, kde stála jeho lenoška, a usedl do ní.
Následoval jsem jej a usedl na tutéž židli proti němu, na kteréž jsem byl dříve seděl. Jsa pamětliv rozkazu lékařova mlčel jsem, nechtěje ani slůvkem starci připomenouti, co předcházelo.
Také stařec, drže lilii na klíně, chvíli mlčel; načež mlčení sám přerušil řka:
Podivno, že i člověk tak chladný a střízlivý, člověk, který už se nalezá na pokraji hrobu a ví, že snad již v několika dnech nebo týdnech přestane na vždy myslili, jako já, může se ještě tak dětinsky bláhově rozčilili a sice pro věc, kterouž by u každého jiného pokládal skoro až za ješitnost.
Slova ta byla mi temna; ale přes to, že dráždila v nemalé míře moji zvědavost, přemohl jsem se a místo odpovědi pronesl jsem jen ledabylou frasi, bych dal myšlénkám kmetovým jiný směr.
Zdá se, že stařec úmysl můj prohledl.
Lehynký úsměv aspoň přeletí jeho tvář a místo odpovědi na moji frasi musil jsem vyslechnouti tato slova:
Přede vším musím vás prošiti za prominutí, že choval jsem se, když jste vstoupili, i později, tak podivně.
Já ničeho nepozoroval, pane učiteli, zalhal jsem maje na zřeteli lékařův rozkaz.
Stařec po těchto slovech přísně, ba káravě na mne pohledl a po malé pomlčce pravil:
Není třeba, milý příteli, byste myšlénky mé z jakékoli příčiny sváděl na jiný předmět. Jsemť zvyklý mysliti nepředpojatě.
Nerad dávám se čímkoli ukolébávati v příjemný nějaký přelud; nic mi nebylo a posud není tak protivné jako zbabělé vyhýbání se pravému stavu věci nebo-li jinými slovy obcházení a zahalováni trpké nějaké pravdy.
Jako jsem bez reptání skoro po čtyřicet roků snášel nej krutější ránu, kterouž kdy tak zvaný osud některému člověku vůbec byl zasadil, rovněž tak dovedu i nyní na pokraji hrobu zcela klidně dívati se smrti v tvář a dovedu podobně klidně rozbírati kteroukoli tak zvanou neodvratnou ránu osudu, byť byla sebe trpčí a bolestnější.
Jsemť od mládí povahy houževnaté a prodlením let byla se povaha moje tak otužila, že nevím, jaký jiný případ kromě oněch, jež se byly udály před vaším příchodem a bezprostředně po něm, mohl by mne ještě vzrušili.
Stařec byl tentokráte mluvil neobyčejně klidně. Avšak ani tato jeho slova nepřispěla ničím k rozřešení záhadného případu, s kterýmž byla ethiopská lilie dle všeho v lak úzké souvislosti.
Počínal jsem sice v starci opět poznávati tu zajímavou, klidnou, kontemplativní povahu myslitele, jaká mi tanula vždycky na mysli, kdykoli jsem si připomenul muže toho jako svého učitele; ale přes to bál jsem se přece jednali proti rozkazu lékařovu a rozpřádáním hovoru o jitřivém předmětu mysl starcovu dráždili. Mlčel jsem tudíž, ačkoliv mi bylo mlčení v nemalé míře trapné. Po malé přestávce ujal se však slova sám.
Skoro se mi zdá, pravil konějšivým tonem, že se vás slova má nemile dotkla; ale promiňte upřímnosti starého pedagoga, kterýž přes všechno úsilí své nemůže se vpraviti v ton a spůsob chování, jež činí člověka příjemným společníkem. Dlouholetý samotářský život můj učinil ze mne člověka skoro až drsného a příkrého. Připomeňte si jen okamžik, kdy jste vstoupili. Vímť, že choval jsem se k vám nevlídně a že bych vás byl bez mála odpudil. A přece jsem vaši návštěvu čekal – vlastně návštěvu vašeho sestřence.
Jak to, pane učiteli? uklouzlo mi, ačkoli jsem souvislost toho tušil.
Byl mu zaslán dnes časně z rána k mé radě lístek, aby nás navštívil, odpověděl stařec. Nadál jsem se tudíž najisto jeho návštěvy, ale nenadál jsem se, že dostaví se pozdě. Dle všeho nebyl mu lístek doručen v čas a katastrofa, ačkoli mnou dnes v noci již každým okamžikem očekávaná, nadešla o dvě nebo tři hodiny dříve. A právě tak jako jsem se před několika dny na jeho návštěvu těšil, děsil jsem. se jí dnes v noci a časně z rána, když jsem věděl, že přijde již, jen aby spatřil nejmilejší bytosť buď v posledním tažení neb už mrtvou. Učinil jsem sice hned po katastrofě vše, co jsem uznal za nutné, by sestřenec váš, až se dostaví, hned nespozoroval, co se bylo událo, a chtěl jsem jej na strašnou pro něj zprávu, kterouž jsem mu měl zvěstovati, dříve opatrným spůsobem připraviti; ale když jste konečně vstoupili, byl jsem přece v rozpacích, jak se zachovali.
Tím vysvětlíte si také nemotorné mé chování, když jsem spozoroval, že díváte se na krvavou skvrnu na podlaze.
Bálť jsem se, že muže býti předčasně vyzrazeno, že byla sem před vámi zavítala smrť, aby po krátkém boji ukončila život bytosti, která byla idolem vašeho sestřence.
Poslední zápas její nebyl těžký; slaboučký tělesný organismus její neměl síly, by se dlouho vzpíral konečnému rozkladu – několik vteřin trvající chrlení krve, pak všeobecná ocháblosť při úplném vědomi a za nedlouho znenáhlé ubývání sil, agonie a posléze usnutí na věky. Pouhý, sotva slyšitelný vzdech byl poslední známkou hasnoucího života – pak následovala povlovně ztřnulosť.
Díval jsem se na tento poslední zápas nejdražší bytosti, jako bych se díval na vadnoucí růži. Když však jsem později položil ruku svou na vychladlé již čílko a pocítil ledovosť – zachvěl jsem se a výkřik bolesti vydral se mi z prsou.
Po celou dobu posledního zápasu bylo se mi zdálo, že tajemný proces umírání a konečný jeho výsledek, smrť, nejsou pro mne tím, čím je byl předsudek učinil pro statisíce jiných. Ale když byl zápas ten ukončen, když objevil se jeden ze symptomů, jež ukončení to provázejí, za druhým, seznal jsem, že přece ještě nejsem dostatečně obrněn proti předsudku, z něhož se rodí hoře a bolesť nejpalčivější.
Slova ta pronesl stařičký učitel klidně sice, ale přece s nádechem zádumčivosti, což mi bylo důkazem, že duševní stav jeho není sice ještě normální, ale že přece netřeba se již obávati prudkého rozčileni mysli, jež by
mohlo míti nebezpečné následky v zápětí. Jsa však pamětliv rozkazu lékařova a zároveň vlastních slov kmetových, kterýmiž mne byl pokáral, když jsem chtěl rozmluvě dáti jiný směr, setrval jsem v mlčení.
Také učitel chvíli mlčel, načež připomenul:
Nebyl jste nikdy svědkem umírání?
Přisvědčil jsem prostě kývnutím hlavy a slůvkem Ano.
A nenapadlo vás nikdy, že poslední zápas, byť sebe bolestnější a krutější, přece bývá mnohdy nepoměrně kratší a snesitelnější nežli nesčetná duševní a tělesná utrpení, jež v nejrůznějších podobách činí mnohdy člověku život přímo břemenem? Nenapadlo vás, že bývá člověku mnohdy smrť vykoupením, že znamená proň ukončení hrozného, bolestného zápasu, ve kterémž byl z tisícerých ran krvácel, ve kterémž mnohdy v nesnesitelných bolestech vlastní život proklínal?
Maje za to, že soudí kmet o smrti jakožto o vykupitelce z útrap a bolestí a domnívaje se, že přisvědčím-li, přispěju poněkud ku zmírnění jeho hoře nad úmrtím milené bytosti, připomenul jsem:
Máte pravdu, pane učiteli; podobné myšlénky mě často napadly.
A přece není a nemůže býti smrť ani odměnou aniž jakýmkoli trestem, ujal se učitel rychle slova, jak ji předsudek lidský pojímá. Smrť jest prostě zakončením života, a zbaví-li někoho muk a trápení, vyrve-li jiného z rozkoší a radovánek, stihne-li člověka vzorného, poctivého a cnostného, kterýž by byl jen dobré konal, nebo padoucha, jenž by byl po celý život svůj jen zlo rozséval a rozvoji lidskému daleko více uškodil, nežli by mu bylo tisíc poctivců prospělo – vše to na podstatě smrti praničeho nemění.
Smrť násilná nebo přirozená, nechť chorobou nebo marasmem přivozená, je přes všechny své různosti vždy jen ukončení života: organismus byl prostě pozbyl nutných podmínek k životu a rozpadá se v prvky. Toť vše!
A přece jak nekonečná řada předsudků víže se na tento prostičký a zároveň přirozený proces přírodních sil, jež v živém organismu působí! Naivní mysl prostého lidu, filosofové, theologové, umělci, básníci všech věků snažili se odhaliti tajemnou roušku smrti po svém spůsobu nebo ku svým výlučným účelům a není tudíž divu, že skoro každý národ a každý věk, že každá víra a každý umělec a básník, ba každý myslitel měl nebo má svůj vlastní názor o smrti.
Prodlením let ovšem se tito názorové u národů vzdělaných více méně vykristalisovali; ale přes to vše panuje i za naší doby u národů nejvzdělanějších bezpříkladný zmatek pojmů. Jedni kdož věří v život záhrobní, pokládají smrť za anděla, jenž stírá s člověka hnusné a hříšné prý roucho pozemskosti a zbaviv jej útrap a strastí pozemských otvírá nesmrtelné duši brány života věčné slasti a blaženosti. Jiní, kdož v život záhrobní nevěří, vítají smrť jakožto vysvoboditelku z útrap a bolestí, jež člověka v životě pronásledujou: a netají se útrpně zádumčivou radostí, když byl mučený ubožák konečně zbaven trápení. Jedni pláčou a hořekujou nad smrtí, jiní s resignací snášejí trpkosť nebo hoře, jež v duších zůstavuje: jedni klnou, jiní zase blahořečí osudu nebo božství, že bylo toho neb onoho života zbavilo; jedni odívají smrť ve vábné roucho přítelky a vykupitelky, jiní ji líčí barvami hnusnými poukazujíce k odporným symptomům, které ji provázejí; jedněm jest andělem, jiným příšerou; ba mnozí jsou pevně přesvědčeni, že jest smrť trestem.
Sledujte lidskou mstivosť, jak usilujíc o ztrestání nenáviděného tvora pokládá bezživotí jeho za nej vyšší svůj cíl, kteréhož může dosíci; zkoumejte tak zvanou lidskou spravedlnosť, která domnívá se trestati nejhnusnější zločiny smrtí; analysujte bezčetná umělecká a básnická díla všech věků a zhrozíte se, jak bezpříkladně liší se v nich názory o smrti od prostého názoru, jejž byly moderní vědy tak přesně stanovily.
A po dnešní den lpí se houževnatě na těchto tradicích; ba i tak zvaný vzdělaný svět by se vám prostě vysmál, kdybyste se od nich uchýlil. Po dnešní den jest tak zvaná tragická vina a tragické usmíření smrtí alfou i omegou nejvyššího druhu básnictví a po dnešní den pokládá se smrť za nejvyšší trest, za nejhanebnější zločiny a nejhnusnější padouštví. Smrtí i za našich dob rovněž tak usmíříš, jako učiníš zadost spravedlnosti – a přece není a nemůže býti smrť ani odplatou, aniž trestem, nýbrž jest a zůstane na vždy prostým ukončením života.
Podtrhněte tradicionelní tuto basis smrti mravouce a umění, postavte na místo různých těch názorů o smrti názor nejpřirozenější a spůsobil jste jednu z největších duševních revolucí, která kdy lidského ducha k další činnosti osvěžila a vzpružila! Odměňujte, co odměny zasluhuje, za živa a nikoli imaginérním životem nebo úplným klidem a pokojem po smrti; trestejte, co trestu zasluhuje, ale nikoli tímže spůsobem, jenž jest dle jedněch odměnou, dle jiných ukončením lidských útrap: milujte živé a nehořekujte, když byli pouť svou dokonali; idolem vaším budiž lidskost, a smrť zaujme pak přirozené svoje stanovisko, s kteréhož nelze ji pokládati ani za odměno, aniž za trest!
Stařec umlkl, ale hned na to podotknul:
Promiňte, prosím, starému pedagogu, že tak často zabřídá v reflexe rázu pedagogického! Ale kdo jako já přivyknul i mysliti jen jaksi k účelům pedagogickým, nemůže než také tak mluviti. Odvykl jsem obyčejné rozmluvě skoro úplně a kdykoli s někým mluvím, nedovedu toho jako jindy, a řeč má bývá vždy skoro pouhým monologem.
Přiznám se, že měly reflexe starcovy za okolnosti, za kterýchž byly pronášeny, pro mne neobyčejný půvab.
Viděti před sebou vetchého stařečka, který sám jsa jednou nohou v hrobé před několika hodinami byl přítomen smrti nejmilejší bytosti a místo pláče, hořekování slyšeti jej tak klidně mluviti o smrti se zřetelem k všeobecnosti, mělo do sebe cosi tak konejšivého a zároveň povznášejícího, že nikdy nezapomenu na několik těch vzácných okamžiků, kdy jsem slovům jeho byl napjatě naslouchal.
Zdáloť se mi, jako bych poprvé v životě svém slyšel mluviti člověka, u něhož jest srdce a rozum v úplné rovnováze, člověka, jenž pojímaje život právě jen tak, jak toho zasluhuje, neklame se ani předsudkem rozumu, tím méně předsudkem citu: slovem, jako bych byl slyšel člověka oné svrchované dokonalosti, o jakéž tak rádi sníváme a s kterou se tak zřídka kdy v životě skutečném setkáváme.
Ký div, že zajímal mě muž ten u větší míře, než-li dříve, dokud mi tanul na mysli dle pouhých vzpomínek z mládí. Cítil jsem neobyčejnou duševní jeho převahu, a když umlkl, zdálo se mi, že při nejlepší vůli nedovedl bych nalézti podstatné námitky proti kterékoli větě, kterou byl pronesl. Setrval jsem tudíž i nyní v mlčení, jako dříve a teprve po několika minutách, když i stařec mlčení nepřerušoval, uznal jsem za vhodné ujmouti se slova.
Zdá se, pane učiteli, pravil jsem, že jste se jako muž častěji díval smrti v tvář.
Jako muž jen zřídka kdy, odpověděl stařec; za svého mládí viděl jsem ji však po několik hodin v nejrůznějších podobách kolem sebe a od toho okamžiku bývala mi vždy méně děsnou, než-li bývá lidem, kteří ji neseznali na bojišti. Kdo neviděl řáditi smrť na bojišti, neví, co je smrť v pravé podstatě, nezná její děsnou a medusovitou tvář.
Už tomu dávno, není-liž pravda ? podotknul jsem.
Více než-li pět a šedesáte roků, odpověděl stařec temně.
Patrné za válek Napoleonských?
Ano, pokračoval stařec, roku 1813 po bitvě u Drážďan, když francouzský general Vandamme postoupiv s třiceti tisíci muži až k Teplicům snažil se couvající od Drážďan armádě spojenců vpadnouti do zad i do boku.
Tenkráte arci jsem neměl pro průběh války té skoro ani smyslu; věděl jsem jen tolik, že bojují tu Francouzi s vojskem rakouským, ruským a německým. Později arci jsem se dozvěděl více. Vandamme pronásledoval ruského generala Ostermanna přes Nollendorf a snažil se postavení nepřátel u Arbisau dobyti útokem.
Švarcenberg poslal Rusům u Arbisau bojujícím posilu a dav dvěma rakouským divisím rozkaz postoupiti blíže k bojišti, snažil se Francouze v kotlovitém údolí se všech stran obstoupiti. Také Vandamme čekal na posilu ale nedočkal se jí.
Tak rozzuřil se dne 30. srpna boj.
Vojsko spojenců dobylo útokem vršin, jež bylo levé křídlo Francouzů obsadilo; nicméně tito, ačkoli bez posily, necouvali a bili se jako lvi, až když o jedenácté hodině místo francouzských posil objevil se u Nollendorfu pruský sbor pod Kleistem a vpadl jim do zad.
Tak byli Francouzi se všech stran obkličeni a Vandammovi nezbylo nežli se prosekati.
Dal tomu přiměřený rozkaz; ale jak známo, podařilo se to jen menší části jeho vojska; Vandamme s třemi generály a zbytkem vojska svého byl zajat.
Tak aspoň možno boj ten v největší stručnosti v nejhlavnějších rysech charakterisovati.
Vynecháte-Ii však jména armád, generálů a míst, kde bojováno, objeví se vám boj ten v celé šablonovité methodě beze vší barvitosti, a člověku skoro se zdá, že by průběh jeho mohl naznačili přímkami, křivkami a body zcela arithmeticky. A přece – jak úžasná rozmanitosť v podrobnostech. Každá vesnička, každá vršina, každý dům, každý strom a keř, slovem každé místo, o které nebo na jehož blízku bojováno, mělo tehdá svou vlastní fysiognomii; každá armáda, každý sbor, každý pluk, každé jednotlivé odděleni, ba každý muž, jenž se byl boje súčastnil, vyniká z ohromné spousty lidstva, koní a zbraní, z děsného toho chaosu hluku, kouře, krve a úpění zcela samostatně.
A přece jen zřídka kdo čítává pozorně podrobné popisy těchto krvavých dramat!
Zda ponoří se tisící člověk v duchu v děsný ten kaleidoskop lidské surovosti? Zda tanou tisícímu z nás jen mlhavé obrysy kterékoli episody na mysli s onou barvitostí a plastičností, jak se byly udály?
Obyčejně přelítneme těch několik stránek popisu s větší nebo menší dychtivostí: někdy průběh bitvy, někdy ta neb ona episoda, někdy i jména vůdců nebo i některých jednotlivců, kteří byli tím aneb oním spůsobem v bitevní vřavě pozornosť svých představených nebo soudruhů na sebe obrátili – toť obyčejně vše, co nám na nějaký čas utkví v paměti, by za nedlouho vždy více mizelo, až nezbude než obraz mlhavý nebo zcela již temný a neurčitý, tak že se ničím neliší od tisícerých obrazů podobného druhu. Individuum ztrácí se nám v té spoustě lidských těl jako pouhý atom, a vše, co by nás bylo druhdy na každém individuu v nemalé míře zajímalo, zdá se býti všem společným a pozbývá interesu. A přece tvoří každé to individuum svět pro sebe; každé myslí a cítí svým spůsobem, každé má své zkušenosti, své vzpomínky a své naděje; každé pohlíží jinak na svět a do budoucnosti, každé jinak soudí o životě i o smrti, která na ně, zeje z tisícerých stran v tisícerých podobách.
Stařec opět náhle umlkl, jako by si byl připomenul své zabřídání do všeobecnosti.
Ale dříve, nežli jsem něco připomenul, dodal:
Promiňte! Jsem vskutku již skoro jako malé dítě. Vímť, že naivně subjektivní reflexe tohoto druhu nemohou nikoho zajímati, a přece.
Naopak, pane učiteli, vpadl jsem rychle, jsa povděčen, že stařec sám odbočil od trudné a bolestné přítomnosti a zapřádal se zdánlivě v myšlenky všeobecné.
Stařec setrval chvíli v mlčení, načež se otázal:
Jel jste někdy po dráze z Oustí nad Labem směrem k Teplicům?
Přisvědčil jsem.
A nevšimnul jste sobě místy černými lesy pokrytých vršin, táhnoucích se v polokruhu na severu?
Přisvědčil jsem poznovu.
A zajisté jste si také všimnul kostelíčka na pahorku, po němž rozkládá se malá vesnička?
Míníte Chlum, pane učiteli? optal jsem se, jsa takměř přesvědčen, že stařec jiné osady nemíní.
Ano, ano, odpověděl s chvatem. A právě tam byl jsem svědkem nejděsnějšího divadla, jež se může před zrakem lidským rozvinouti; právě tam spatřil jsem poprvé hromadnou smrt v nejrůznějších a zároveň nejstrašnějších jejích podobách.
Posud se mi zdá, jako bych slyšel první temnou ránu z děla, kterouž z rána boj zahájen; jako bych slyšel přitlumený rachot bubnů, kterýmž dáno znamení k prvnímu útoku.
Byl jsem tenkráte teprv asi patnácte roků stár a meškal právě se svým otcem návštěvou u jeho otce, jenž byl v Chlumu domovem a právě k smrti pracoval.
Přibyli jsme do Chlumu asi týden před bitvou, když neměl ještě nikdo ani tušení, že bude právě zde sveden jeden z nejkrutějších bojů před nedávnem zahájeného polního tažení.
Většina obyvatelstva v okolí žila a pracovala obvyklým spůsobem, an tu z nenadání počala se v okolí objevovati silnější oddělení vojska a za nedlouho bylo také slyšeti z dálí hřmění děl.
Obyvatelstvo počalo prchati; ale děd můj nechtěl o útěku ani slyšeti.
Zde jsem se zrodil, opakoval, když naň otec nalehal, zde také zemru – nechť tak neb onak–vše jedno.
Nezbylo, nežli vyhověti starci již skoro osmdesátiletému a nechali jej po jeho přání zemříti.
Nicméně, když rozzuřil se později boj v bezprostředním blízku vesnice, když půda duněla a chaloupky se otřásaly při prudké palbě z děl, přihlásil se k dědovi naposledy ku svému právu onen zvláštní cit, jejž zoveme pudem sebezachování; byl ochoten dáti se dopraviti do jiné osady, ale bylo již pozdě.
Vršiny, táhnoucí se v půlkruhu severovýchodně od Chlumu, Chlum i nejbližší osady byly již obsazeny vojskem francouzským a na planině jihozápadně od Chlumu rozloženo bylo vojsko spojenců v ohromném polokruhu, tak že v nižádném směru nebyla už cesta volna.
Strávili jsme v chýši dědově celou noc. A časně z rána, dokud ještě panovalo vůkol úplné ticho, poslal mne otec ke studánce pro trochu čerstvé vody. Uposlechl jsem. Vesnička byla plná vojska francouzského. Kde jaké místečko, všady různá oddělení vojska vesměs ve zbrani a v šikách, čekajících patrně jen na povel k pochodu.
Nemoha po hlavní cestě zabočil jsem k potoku a ubíral jsem se po břehu ke studánce. Sotva však jsem nabral vody, zaduněla z dálí temná rána z děla. Nevylíčitelný lomoz, divoká to směsice všech možných tonů, rozšuměl se náhle po vesnici – vojsko hnulo se ku předu. Současně padlo v dáli několik ran z ručnic. Následoval opět několik vteřin trvající nevylíčitelný lomoz, pak dvě, tři rány z děl, na to několik výstřelů z pušek v nejbližším okolí. V několika vteřinách byla palba z děl i ručnic všeobecná. V šikách i po různu valí se spousty vojska francouzského vesnicí – nejen po vozové cestě a různých stezkách, nýbrž širokým proudem celou vesnicí, všemi zahradami a dvory, každou mezerou v plotech, ba přes ploty i zdi zahrad, podle potoku i přes potok, slovem všady, kudy bylo možno třeba jen o několik kroků postoupiti. Chvíli stál jsem bez pohnutí nevěda, co počíti.
Na zpáteční cestu k chatrči dědově nebylo lze více ani pomysliti; po pravé i po levé straně studánky postupuje vojsko do boje a za mnou byl se boj už rozzuřil.
Nezbylo mi nežli zůstati a přikrčiti se u studánky, která byla pod malým skaliskem.
Voda prýštila se z rozsedliny, kde jsem byl se tří stran chráněn, ale odkud bylo možno přehlédnouti čásť vesnice, zejmena dvě vozové cesty, po nichž právě valilo se vojsko v šikách v před, některé zahrady, čásť luk a několik chatrčí v nížině, pak pahorek s kostelíkem v pozadí, odkud už zcela pravidelně páleno z děl, tak že nebylo viděti nežli husté kotouče bělavého kouře, z nichž neustále vyšlehoval oheň v podobě obrovských žhavých jazyků.
Smrtelná úzkost, která se mne zmocnila po prvních ranách a zvláště, když jsem shledal, že nelze mi více vrátiti se, netrvala však dlouho. Jednotvárnost nevylíčitelného lomozu rušeného dunivou palbou z děl a praskavou střelbou z pušek měla na ustrašenou duši mou vliv konejšivý.
V několika minutách ustoupila úzkost má oné trapné tísni, která se zmocňuje člověka před hrozícím nebezpečím a brzo přechází v tupou resignaci, brzo zase měníc se skoro až v úzkost, svírá prsa, div se člověk nezalkne.
Neustále se měnící obraz přede mnou stal se v několika minutách jednotvárným. Měnilť se jen v jednotlivostech; v celku zůstával týž jako před tím, leda že místo pěchoty, která byla postup zahájila, postupovali granátníci.
Náhle jeden z těch, kteří právě postupovali v menších četách podle studánky, zavrávoral, vyrazil z čety a potácel se ke studánce.
Byl to asi třicetiletý muž plný síly a zdraví. Osmahlá tvář měla výraz nevýslovné dobroty. Modré oko, plavý vlas a takové též kníry dodávaly jí rázu poněkud ženského. Tři kroky ode mne nahnul se k struzičce, kterouž od studánky voda odtékala; pak drže v levé ruce pušku poklekl na jedno koleno a sehnul se, by nabral rukou trochu vody.
Viděl jsem, jak se mu ruka chvěje, pozoroval však také, že nemůže rukou vody dosáhnouti – tělo se nahnulo a vzavši převahu padlo na příč přes struzičku tváří do trávy, prsoma do vody. Neviděl jsem mu více do tváře; viděl jen, jak sebou tělo několikráte prudce trhlo, kterak se pravá, poněkud skrčená noha pomalu natáhla a kterak voda pod tělem dále tekoucí červeně se zbarvila.
To byl jediný výjev, jejž jsem mohl několik vteřin pozorovati. Od toho okamžiku poutalo pozornost moji vždy několik podobných výjevů současně; sotva oko spočinulo na jednom, již obracelo se mimovolně k jinému, děsnějšímu předešlého. Po vozové cestě po pravé straně hnali se za víření bubnů v šikách granátníci ku předu. V témž okamžiku, kdy granátník nedaleko mne sklesl, rozstoupil se šik granátníků na nepatrné vyvýšenině.
Spatřil jsem chumel lidu a hned na to sřítilo se pět nebo šest granátníků s cesty do pole – dělová koule byla šik na okamžik rozrazila; ale na místo, kam byla zapadla a několik mužů buď zabila nebo zranila, vstoupily hned následující řady postupujících.
Jiná dělová koule zapadla do pole právě před oddělení pěchoty, jež se bylo v postupu na několik minut zastavilo; zaryla se pod nohy dvěma nebo třem mužům první, druhé a snad i třetí řady a povalila je na zem.
Třetí, Čtvrtá a pátá koule dělová zahučely přes studánku a zapadly do zahrad několik kroků přede mnou: jedna rozrazila šik, druhá podvrátila vysokou jabloň, která s praskotem pohřbila pod svým větvovím několik mužů, třetí zapadla kamsi do chatrče, před níž byla jabloň vyvrácena. Hukot dělových kulí zdánlivě se všech stran k vesničce zapadajících a šiky postupujících Francouzů rozrážejících ustupuje časem jen praskavé palbě z ručnic, nyní již hromadné. Boj zuří dle všeho v bezprostředním blízku vesnice, na nejvýš pět, až šest set kroků před vesnicí.
Kulky fičí již nad mojí hlavou jako drobný, vždy více houstnoucí déšť.
Doposud ještě postupující a před vesnicí k hromadné palbě se rozstupující šiky granátníků a pěchoty nejsou více tak kompaktní jako před několika minutami. Každou chvílí rozstupují se na dvou, třech i více místech, kam byla kulka nebo dělová koule zapadla – ale obraz v celku se nemění. Jen hluku a lomozu přibývá. Z nenadání postupování ochabuje; zdá se, jako by dán rozkaz k zastavení.
Několik vteřin vidím před sebou děsný obraz bez pohnutí – jen jednotlivci v dáli a na blízku klesají.
Po levé straně studánky stojí důstojník s vytasenou šavlí před menším oddělením pěchoty, která byla zaujala místo před chvíli tudy ku předu postoupivších granátníků. Zdá se, že mluví k vojákům – v tom srazila mu dělová koule hlavu. Tělo padlo bez vlády a proud krve zbarvil půdu – na tři až čtyry stopy od těla. Dva, tři vojáci v první řadě klesají – jiní tři, čtyři vystupují z řady a potácejí se ku potoku.
Na břehu potoka, jenž je poněkud hlouběji nežli terrain, kde zuří boj, viděti asi třicet vojínů po různu nebo v skupinách. Někteří sedí, jiní leží, někteří snaží se uvolniti si odšněrováním tornistru; jiní byli sňali čáka a někteří vymývají své rány.
A přece nebyla s místa, jež jsem mohl právě přehlédnouti, ještě ani jediná rána padla. Jen baterie na kopci s kostelíčkem a po vršinách dále na pravo pracovaly s úžasnou pravidelností.
Nejprudčeji páleno od kostelíka; po každé ráně šlehnul dlouhý blesk z bělavého kouře, jenž už skoro úplně kostelíček zahaloval Mnohdy se zdálo, jako by byl kostelíček v plamenech.
Náhle zazněl z dáli temný rachot bubnů. Chvíli skoro nepohnuté massy vojska se obrací a pomalu couvají. Patrně žene se útokem na pluky v prvním ohni stojící a pluky ty počínají couvati.
Palba je vždy prudčí. Koule z děl křižují se ve vzduchu a ony, jež byly až dosud zapadaly pod kopec do vesničky a před ní, zapadají nyní již i dále ke kostelíku; třesavé, vytí podobné dunění velkých kulí dělových, hvizdot a fičení kulek z pušek, hlučivý sykot granátů a následující na to výbuch, když granát dopadl – směsice nejrůznějších tonů chvěje se vzduchem, tak že se zdá, jako by boj nezuřil na zemi, nýbrž ve vzduchu.
Jen temné duněni půdy jest důkazem, že země pije proudy lidské krve.
Kdo neviděl na vlastní oči a z blízka na jednom místě soustředěný boj, nemůže si nikdy učiniti pravé představy o nesčetném počtu kuli a kulek, jež se ve vzduchu křižují; nemá ponětí o rachotu a praskotu, jež boj takový provázejí. V několika minutách byly před nedávnem v pořádku postoupivší šiky couvly do vesnice a řádění smrti v bezprostředním mém blízku je vždy pestřejší a děsnější.
Zde klesá jeden beze slova, tam jiný s děsným výkřikem vyskočí do výše a překotiv se padá, by se více nepohnul.
Zde potácí se jeden opíraje se o pušku jako opilý, mumlá cosi a po několika vteřinách klesá.
Tamo pobočník uhání koňmo po louce. Granát padl mu přímo na prsa a v témže okamžiku se roztrhl sraziv několik mužů na blízku k zemi Kůň pobočníkův uhání dále; ale místo pobočníka nese v sedle již jen kus trupu a dvě nohy v třemenech. Onde vede zdravý kamarád raněného; mdlá již koule dělová kutálející se po zemi podrazila zdravému nohy a srazila oba k zemi. Zde sedí bubeník na bubnu a obvazuje si šátkem prst levé ruky; náhle zavrávorá a klesne podle bubnu. Tam stojí granátník za stromem drže kmen oběma rukama křečovitě obemknutý, v tom mu dělová koule srazí hlavu – z trupu vystříkne krev do výše jako rudý vodotrysk a po několika vteřinách skácí se tělo na zad.
Obraz přede mnou znenáhla mizí v bělavém kouři, jenž pomalu zahaluje vesničku. Pálíť se již v nejbližším mém blízku. Za nedlouho nevidím nežli kotouče bělavého kouře; ale slyším děsný hluk a ryk, přehlušující dunění a svištění kulí – žene se patrně útokem na vesnici.
Již vidím po pravé i po levé straně první kolony rakouských vojáků, kterak s nasazenými bodáky a skloněnými puškami valí se v sražených řadách vždy blíže k vesnici, vidím, jak hromadná palba Francouzů z vesnice sráží celé řady, ale i obraz nejblíže kolem mne zahaluje vždy více hustý bělavý dým, tak že posléze nevidím nežli chrleni plamenných jícnů u kostelíka na vršku – vše ostatní jest zahaleno v dým.
Ještě jednou spatřil jsem, kterak francouzský granát zapadl do tlupy rakouské pěchoty a jak srazil několik mužů. Avšak co dále se dělo, nevím více z vlastního názoru; byltě jsem raněn a pozbyl vědomí.
Stařec, kterýž byl tentokráte neobyčejně živě vypravoval, ustal na okamžik v proudu řeči; ale hned na to po svém zvyku sama sebe korigoval:
Proč vám vše to vypravuji ? pravil váhavě. Vímť, že ani nejživějším a nej podrobnějším líčením nemůže vzniknouti v duši vaší obraz pravdě úplně odpovídající, neřku-li aforistickým a kusým poukázáním k několika výjevům, jež se ve všech bitvách v nejrůznějších variacích opakují.
Vím též, že ze spousty lidí, kteří byli děsných výjevů těch nejen svědky, nýbrž i původci, snad ani tisící díl více nežije, že po většině, ba skoro po všech, kteří byli onoho dne život svůj dokonali, není už dávno ani památky a že tudíž osudy jejich nyní již skoro nikoho nezajímají, leda hromadně ve spojení s místem, kde bylo bojováno, jako historická upomínka – a přece vtírá se mi mimovolně myšlénka: Čím to, že člověk zůstává skoro ledově chladným při vzpomínce na hromadné hynutí tisíců v a při vzpomínce na zahynutí jednotlivce mnohdy hořce se rozpláče?
Jak často vychloubáme se citem a lidskostí – za našich dnů není takměř člověka, kterýž by mohl vystoupiti před světem s nezakrytou tváří jako obhajce nelidskosti, aniž by byl veřejností odsouzen – a přece skoro každého z nás dojímá smrt známého jednotlivce, který byl dokonal smrtí přirozenou, daleko více, nežli násilné zahynutí tisíců, z nichž snad ani jediný nepostrádal před tím podmínek k dalšímu životu.
Omlouváme sice tuto svou bezcitnost a nelidskost rozmanitým spůsobem, ale ospravedlniti ji není lze. Je to jeden z kardinálních bludů povšechného tradicionelního názoru o smrti, kterýž se byl tak hluboce zakořenil, že ani ti, kdož jej znají a nejinak o něm soudí, než o pouhém předsudku, přece mu ještě následkem vychování a dlouholetého návyku podlehají. Neboť kdož medle jako já, který jsem byl viděl smrt v tak různých a děsných podobách, a nesoudím o ní jinak, nežli jak o ní sluší souditi na základě vědeckého bádání, jež bylo význam její tak přesně a vzhledem k živoucím tak výhodně a lidsky stanovilo – kdož medle mohl by býti lépe obrněn proti bezúčelné bolesti nad úmrtím bytosti, jejíž organismus byl pozbyl všech podmínek k životu a hyne prostě jako byly již před ním zahynuly a jako po něm zahynou milliardy organismů jiných!
A přece ani já nejsem doposud úplně prost předsudku o smrti!
Výjevy z bitvy u Chlumu, jež jsem byl právě několika povšechnými črty nastínil, tanou mi i nyní rovněž tak živě na mysli jako prostičké, zcela obyčejné umírání, jehož jsem byl svědkem před několika hodinami.
Jak ohromný to rozdíl mezi vzájemným hubením tisíců životů lidských v plné sile za děsného hluku palby z děl a pušek a idyllickým, pouhému usnutí podobným skonem jediné bytosti!
Jak bezpříkladný, takměř nepostižitelný to rozdíl mezi divokým bojem vzájemně se potírajících zdravých, silných, života schopných mužů s rozžehnáním se s životem tiché, dobré, sladké duše, která od okamžiku, kdy počala chápati, viděla před sebou zející hrob a kteréž, když pak konečně nadešly okamžiky poslední, nedostávalo se již ani sil k živějšímu poslednímu zápasu!
A přece, když ubohé stvořeníčko to přestalo dýchati, vydral se mi mimo volně výkřik bolesti z prsou a duší zavířily nejtrapnější, nejpalčivější myšlénky.
Nevybředl jsem tudíž ani na sklonku života úplně z předsudků doby, v které jsem žil; neboť kdo může pocítiti bolest, když vidí zemříti jedinou bytost, která byla pozbyla podmínek k dalšímu životu, a zůstane chladným při živé vzpomínce na násilné vzájemné hubení tisíců bytostí zdravých a života schopných, marně si namlouvá, že pojav lidskost v celém jejím idealním dosahu stal se člověkem, jakýmž na základě mravouky zdravého, nepředpojatého rozumu a vymožeností věd každý z nás státi se muže a musí, nemá-li býti rozvoj lidstva jednou z oněch planých, pustých frasí, jakýmiž hamižné dryáčnictví všech odrůd od pravěku až po dnešní den zahalovalo své sobecké záměry.
Kmet umlkl; ale tentokráte spíše unaveností fysickou, nežli z vlastní vůle; neboť z živosti, s jakou byl poslední věty pronesl, soudil jsem, že počal právě rozpřádati myšlénky, kterými se byl v životě svém často zabýval.
Byl jsem přesvědčen, že myšlének těch nevyčerpal, nýbrž že je jen jaksi hrubými rysy naznačil.
Očekával jsem tudíž na jisto, že bude pokračovati, a proto jsem mlčení nepřerušil. Avšak stařec seděl nepohnutě se sklopeným zrakem klidně a bez pohnutí jako socha po několik minut, tak že mi posléze nezbylo, než ujmouti se přece slova.
Dle všeho zdá se, pane učiteli, pravil jsem, nemoha nalézti vhodnější látky k zahájení další rozmluvy, že želíte právě úmrtí blízké své příbuzné.
Stařec zvedna poněkud hlavu upřel na mne své sivé oči, v nichž se zračila tichá resignace.
Nikoliv, milý příteli, odpověděl přitlumeným hlasem. Kdybych želel smrti příbuzné, měl bych pro svůj žal aspoň omluvy; ale Otilka byla mi rovněž tak jako kterýkoli z oněch tisíců, o jejichž násilné smrti jsem vám byl vypravoval, úplně cizí a rozdíl jest jen ten, že prodlením let, co sdílela se mnou slasti i strasti života, seznal jsem její povahu lépe nežli povahu kteréhokoli jiného člověka. Okolnost ta však po mém náhledu nikterak neospravedlňuje různost mých citů, jak jsem ji byl zprvu vytknul. Pravá lidskost nečiní rozdílu mezi příbuzenstvem, známými a cizími; pravé lidskosti jest každý člověk. Avšak kam to zase zabíhám! ? Jsem vskutku nenapravitelný! Neustále sama sebe kárám, že nemluvím věcně a přece po každém druhém, třetím slově jsem zase v plném proudu všeobecných reflexí.
Poslední slova pronesl stařec tonem káravým a dříve nežli jsem se ozval, pokračoval:
Právě mne cosi napadlo. Zdáť se mi, že jste byl mým žákem právě v letech, kdy jím byl také bratr Otilčin. Nepamatujete se na bývalého spolužáka Višína?
Přisvědčil jsem a zároveň dodal:
Připomenul jsem si před nedávnem výjev ze školních dob, kdy byl otec Višínův vámi, pane učiteli, instruktivním spůsobem přesvědčen, že učení se cizím jazykům není účelem, nýbrž jen prostředkem vychování.
Tvář stařičkého učitele přeletí při těchto mých slovech lehynký úsměv uspokojení; ale hned na to se tvář jeho poněkud zachmuřila, jako by byly duší kmetovou zavířily smutné vzpomínky.
A uvěřil byste, pravil po malé přestávce, že právě tento můj paedagogický triumf byl počátkem neštěstí?
Není možno, vpadl jsem rychle.
A přece nezvratná pravda, odpověděl stařec.
Na to vstal a položiv ethiopskou lilii, kterouž byl po celou dobu naší rozmluvy na kolenou držel, opatrně na stolek u okna, u něhož jsme seděli, popošel ku stolu, vytáhl z něho jedno šuple a vyňav z něho staré desky počal se přebírati v lístcích, jež v ní byly uloženy.
V brzku nalezl, co hledal, a vrátiv se s třemi lístky na své místo pravil:
Na těchto lístcích mám aforisticky zaznamenaný průběh života ubohého Višína. Slyšte!
Po té začal čísti:
Jan Višín, syn kupcův, třinácte roků stár – povaha plachá a sensitivní – duch bystrý.
Náhle se odmlčel a po malé pomlčce pravil:
Ne, ne! Nemohu vám čisti. Nudil byste se prostými těmi poznámkami, jež jsem byl jen pro sebe za-
znamenal. Povím vám o osudech Višínových v stručnosti nejdůležitější volnými slovy. Slyšte! Otec jeho nabyv přesvědčení, že učení se jazykům jest skutečně jen pouhou pomůckou vzdělání, přičinil se ze všech sil, aby se hochovi dostalo pečlivého vychováni. Hoch zdárně prospíval: obchod otcův však počal z neznámých příčin váznouti a hoch.
Stařec poznovu své vypravování přerušil, jakoby mu náhle vážná myšlénka projela mozkem.
Ne, ne, nemohu vám příhody ty vypravovati, pravil. Odpusťte! Jsou příliš jednotvárny – dlouhý to řetěz důsledností, vyplývajících z jediného zdroje a tudíž skoro ve všech případech buď podobny nebo stejny. A mimo to – vždyť znáte moji vadu – nedovedu vypravovati než podrobně a rozpřádané podrobnosti života všedního, byť i nešťastného, musily by vás nuditi.
Chtěl jsem namítnout, že jsem se posud při vypravování starcově ani okamžik nenudil, ale stařec mne předešel.
Vím, co chcete říci, pravil živě. Přes všechnu nezajímavost přál byste si přece zvěděti něco o průběhu života svého bývalého spolužáka; nicméně promiňte –  aspoň pro dnes a uspokojte se ujištěním, že nebylo jednotvárnějšího, trapnějšího a nejnešťastnějšího života nad ten, jaký vedl Višín skoro výhradně jen následkem neznalosti cizích jazyků. Z vlasti své vyštván proputoval takměř všechny země evropské a částečně též některé země jižní Asie. Jak asi se mu na těchto cestách dařilo, možno charakterisovati jediným slovem: prožebralť se. A dodám-li, že neznal nežli své mateřštiny, představíte si, s jak bezpříkladnými svízelemi bylo mu zápasiti. Asi po osmiletém putování vrátil se posléze zase do vlasti. Přibyl na hranice vysílen a prožebral se až ku Praze; ale Prahy přece více nespatřil.
Jak to? optal jsem se.
Asi před čtrnácti lety, pokračoval stařec, byl jsem kdysi v lednu za nejkrutějšího mrazu nucen zajeti si do Slaného. Sněhu leželo skoro na stopu zvýší. Najal jsem si tedy sáně, dojel šťastně do Slaného a obstarav své záležitosti vydal jsem se ještě téhož dne na zpáteční cestu.
Sotva opustily sáně město, počalo sněžiti a palčivý vítr jihovýchodní mrskal drobné, krupicovaté vločky sněhu tak prudce do tváře, že musil jsem si v saních sednouti po koních a zahaliti se co možná nejpečlivěji do svého kožichu.
Koně uháněli velmi rychle, tak že byla naděje, že dorazím domů o sedmé neb osmé hodině večerní. Když jsme minuli Středokluky, schylovalo se již k večeru, a asi po čtvrt hodině nastala taková chumelenice, že za rychle přibývajícího šera večerního nebylo lze předměty, podle nichž jsme jeli, rozeznati, nežli z nepatrné vzdálenosti.
Sedě po koních a po větru, jenž vál proti saním, neviděl jsem nežli přímo na silnici, po níž jsme ujížděli, a jenom několikráte obrátil jsem také hlavu na pravo nebo na levo, ale hned jsem byl pro prudký vítr nucen seděti zcela rovně a nerozhlížeti se.
Náhle padla kdesi v dáli po pravé straně silnice rána z ručnice. Mimoděk obrátil jsem v stranu tu hlavu a v témže okamžiku se mi zdálo, že byly sáně právě minuly nějaký temný předmět ležící v závěji u silnice.
Sáně letí dále a já zaobaliv se těsněji do kožichu přemítal jsem. Náhle však se sáně zastavují.
Co to? pomyslím si a opakuji otázku, kterouž jsem si byl pomyslil, hlasitě ke kočímu.
Minuli jsme právě nějaké dítě, milostpane, odpověděl kočí a zastavil.
Kde? ptám se.
Tam za námi – musí být! odpověděl kočí ukazuje za sebe. Ohlednuv se dívám se upřeně do šera a chumelenice; ale nevidím nežli sněhové kotouče.
Jel jsem prudce, vykládá kočí, nemoh’ jsem hned zastavit – dítě se podle saní jen kmitlo – musí být asi třicet kroků za námi.
Několik okamžiků jsem byl na vahách, co učiniti.
Mám se po něm poohlídnout? ptá se po malé pomlčce kočí.
Jděte! dím na to.
Mezi tím, co jsem v saních vstal a obrátiv se proti větru bral opratě do ruky, seskočil kočí s kozlíku a zmizel v sněhových kotoučích, které prudký vítr proti nám hnal.
Za několik minut se vrátil nesa v náručí asi čtyřleté plačící děvčátko. Podal mi je do saní.
První pohled na zkřehlé robě mne poučil, že by bylo v strašné plískanici zahynulo. Ptám se ho, kdo a odkud je; ale dítě neustávalo v pláči a po několika minutách jsem se přesvědčil, že z něho pro okamžik ani slova nedostanu.
Bez rozpaku vzal jsem je na klín a zaobaliv je do pláště rozkázal jsem kočímu, by jel dále.
Asi po čtvrt hodině se dítě na mém klíně ztišilo; usnulo! Nechal jsem je spáti, až když jsme dojeli do Ruzyně, kde jsme se zastavili před hostincem, v němž jsem chtěl nechat dítě prozatím v ošetřování.
Dítě se probudilo, a když jsem je donesl do teplé světnice, také mi na mé otázky po svém spůsobu zmateně, ale přece srozumitelně odpovídalo. Dověděl jsem se strašnou příhodu. Nějaký muž, kterýž prý je byl z domova odnesl, a po celý den na zádech dále vlekl, zůstal v sněhu u silnice ležeti a děvčátko putovalo pak samo dále. Mimoděk připomenul jsem si, že jsem pozoroval na cestě, kterou jsme byli jeli, jakýsi temný předmět ležeti. Bez odkladu učinil jsem přiměřená opatření k zachránění neznámého muže. Požádav hostinského za přispění poslal jsem své sáně nazpět, aby byl neznámý, možno-li, vyhledán.
Naznačil jsem svému kočímu také místo, kde jsem byl asi temný předmět na zemi spozoroval. Když pak byly sáně ještě s dvěma muži, jež byl hostinský vyslal, odejely, čekal jsem v hostinci. Na štěstí bylo mnou naznačené místo podle neklamných známek, jež jsem udal, snadno k nalezení. Byltě jsem temný předmět zahledl právě v nejostřejším záhybu silnice na počátku topolového stromořadí, jediného to stromořadí toho druhu na celé cestě. Mezi tím snažil jsem se děvčátko přiměti k podrobnějšímu vypravování; ale nedověděl jsem se nežli zcela obyčejné věci z domácnosti, z kterýchž nebylo lze o ničem souditi. Ze všeho vyrozuměl jsem jen tolik, že meškalo dítě u své tety a že s ním bylo nehrubě lidsky nakládáno.
Asi po dvou hodinách sáně se vrátily a přivezly napolo již zmrzlého muže. Byl něco přes třicet roků stár, slabého, vychrtlého těla, černovlasý a kudrnatý; tvář jeho měla výraz spustlosti a trpké bolesti. Po nadlidském namahání podařilo se muže toho přivésti zase k životu. Byl však tak sláb a vysílen, že sotva odpovídal. Musil jsem mu popřáti klidu a odpočinku; ale přes to nalehal jsem na něj, aby aspoň pověděl, kdo a odkud jest.
Dlouho váhal s odpovědí, jako by se styděl, pak přece udal své jméno a rodiště – byl to bývalý můj žák Višín a děvčátko jeho sestra.
Více však jsem se prozatím nedověděl.
Zůstal jsem v Ruzyni přes noc. Ráno cítil se nebohý Višín poněkud osvěžen, a když jsem se mu prohlásil, vypravoval mi své příhody, z nichž připomínám v stručnosti jen závěrek.
Vraceje se do vlasti zastavil se Višín v rodišti své matky v malé jedné vesničce u Slaného. Zavítal do statku své tety, provdané sestry matčiny, ale byl přivítán chladně, ba nevlídně a zároveň se tu dověděl o osudech svých rodičů. Otec i matka vedli po několik let život nejtrudnější; otec před třemi lety zemřel samovraždou a zůstavil zde ženu s malým, asi rok starým děvčátkem. Matce nezbyla nežli žebrota.
Vydala se se svým dítkem do světa. Putovala od osady k osadě, až asi po roce zavítala také do svého rodiště, ku své sestře. Byla přivítána s výčitkami, což ji tak dojalo, že bez odkladu opustila vesnici. Sestra její však za ní pospíšila a přemluvila ji, by jí nechala aspoň děvčátko, ujišťujíc, že bude o ně pečovati. Matka se zdráhala; ale posléze přece svolila a zůstavivši dítko své u sestry vydala se sama na další bludnou pouť po světě. Mladý Višín, přibyv do rodiště své matky, poznal hned prvního dne, že teta chová se k sestřičce jeho nejen macešsky, nýbrž přímo ukrutně. Děvčátko bylo pro každou maličkost plísněno, ba týráno. Višínovi, kterýž se ani dítěti nezmínil že jest jeho bratrem, bylo děvčátka líto, a když pak po jeho příchodu surová teta sestřičku tak ztýrala, že zůstalo dítě bez sebe, rozhodl se Višín, že děvčátko odvede.
A také tak učinil. Vydal se s ním na další cestu ku Praze za krutého mrazu.
Z počátku byla sestřička ochotna jíti s neznámým rozedraným mužem, kterýž se k ní byl choval vlídněji nežli kdokoli na statku; ale později, když jí mrazem tuhly oudy, počala plakati. Bratr ji dle možnosti konejšil a obvázav jí pečlivě hlavu starým šátkem vzal ji na záda – a tak putoval dále, až posléze chtěje si poodpočinouti usedl. Počal podřimovati.
Co se s ním a s dítětem dále dělo, nemohl udati a nyní z hlubin duše litoval, že se byl odhodlal tak k neprozřetelnému skutku.
Toť prostý příběh!
Stařec umlkl.
A co se stalo dále s ubohým Višínem? optal jsem se.
ByI tak sláb, pokračoval starý učitel, že nebylo lze prozatím na další dopravení ho do Prahy ani pomysliti. Požádal jsem hostinského, by mu popřál ještě několik dní přístřeší, což tento za nepatrnou náhradu také učinil. Děvčátko vzal jsem s sebou domů.
Když pak jsem po několika dnech zajel poznovu do Ruzyně, bych se poptal, jak se Višínovi vede, přijel jsem právě v čas, abych se mohl s ubohým mužem jen ještě rozloučiti. Zemřelť za několik hodin – vysílením.
Vrátil jsem se domů rozlítostěn. Sestřička Višínova, nemajíc ani tušení, co se bylo stalo, přivítala mne s dětinským jásotem. Políbil jsem ji na běloučké čílko a od toho okamžiku byla Otilka mou.
A matka její? uklouzlo mi skoro mimovolně.
Potulovala se na dále světem, pokračoval stařec, a sám ani nechápu, jak bylo možno, že unikla co potulná žebračka slídícímu oku stráží veřejné bezpečnosti. Pátral jsem po ní sám, ale marně. Teprv asi před třemi lety přivedena byla postrkem zubožená a vysílená jako byl před čtrnácti lety její syn, když se vracel z ciziny domů, a zemřela za několik dní v nemocnici pražské rovněž tak jako syn její – vysílením.
Když byl stařec své vypravování ukončil, vstal, aby své poznámky o Višínovi zase uložil do desek, z kterýchž je byl vyňal. K nemalému překvapení svému jsem spozoroval, že byl opět nabyl dřívějšího klidu svého.
Pohlednuv však mimoděk na stolek, kde ležela ethiopská lilie, připomenul jsem si nejen neobyčejný dojem, jaký byla květina ta na starce učinila, nýbrž i okolnost, že stařec v průběhu vypravování svého nebyl se o květině ani slovem zmínil. Jaký tudíž div, že byla zvědavost má spíše podrážděna než ukojena; ale jsa pamětliv rozkazu lékařova zdržel jsem se i tentokráte přímého dotazu, bych myšlénky starcovy nesváděl k předmětu, jenž je byl tak rozjitřil.
Bystrému oku starcovu však neušlo, že jsem se byl nápadným spůsobem na etlhiopskou lilii podíval. Vraceje se od stolu na své místo připomenul:
Promiňte, milý příteli, že jsem vás nudil vypravováním o osobách úplně cizích nebo takových, jež jste sice znal, ale jichž osudy musejí vám býti nyní zcela přirozeně více méně lhostejný. Vímť, že by bylo pozornost vaši daleko více upoutalo vypravování o zdánlivě tajemné ethiopské lilii.
Ne, ne, pane učiteli, zalhal jsem kvapně. Musím se upřímně vyznali, že jsem po celou dobu vašeho vypravování na květinu tu ani nevzpomněl.
Stařec pohledna na lilii na stolku obrátil se ke mně a upřel na mne rovněž tak káravý pohled, jako když jsem se byl poprvé pokusil o svedení myšlének jeho k jinému předmětu.
Možná, že mluvíte pravdu, pravil po chvíli, ale zdá se mi, jako by výraz tváře vaší nebyl v úplném souhlasu s myšlénkami. Ostatně není také jinak ani možno. Soudím-li dle toho, co jste mi byl sám o ethiopské lilii vypravoval a čeho jste byl zde očitým svědkem, nemohu jinak nežli za to míli, že by vás vypravování o květině té nemálo zajímalo.
Ne, nikoliv, pane učiteli. zalhal jsem poznovu; ujišťuju vás.
Stařičký učitel chvíli na mne pohlížel, pak usedl a pravil:
Skoro se domnívám, že přes všechno vaše popírání uhodl jsem vaše myšlénky. Chcete, jak jste se byl již jednou pokusil, myšlénky mé odvrátiti od předmětu, kterýž mne byl tak rozčílil. Děkuji vám za vaši outlocitnou šetrnost: ale nyní již není toho naprosto třeba. Jsemť opět tak klidný, jako jsem býval v dobách štěstí a míru, kdy mě pranic nehnětlo; ba více ještě: jsemť klidnější nežli kdykoli jindy: vyrovnalť jsem v těchto několika chvílích, co zde meškáte, všechny úcty svého života.
Kdybyste mi zvěstoval, že musím za několik okamžiků zemřiti, vyslechl bych zprávu tu s tímže klidem, jako kdybyste mi byl před padesáti lety mohl dokázati, že budu ještě půl věku živ. Jediná palčivá vzpomínka, která mě po celou řadu let mučívala, pronásledujíc mě jako zlé svědomí, ustoupila v průběhu právě minulé hodiny do mlhavého pozadí myšlének skoro zcela lhostejných a napolo již zapomenutých, poněvadž neplodných a bezúčelných.
A hlavní, jedinou příčinou toho jest ethiopská lilie, kterouž jste mi byl přinesl.
Bylo zřejmo, že podivná květina ta měla na starce v několika hodinách dvojí účinek: poprvé tak rozčilující a jitřivý, že následovalo omdlení, podruhé pak takměř zázračně konejšivý.
Tím byla zvědavost moje ještě zvýšena; ale přes to setrval jsem i nyní v mlčení.
Stařec však jen okamžik si oddechnuv pokračoval rovněž tak klidně, jak byl již asi hodinu mluvil:
Není tudíž naprosto třeba vyhýbati se předmětu, kterýž měl na mne skutečně aspoň podobný účinek, jak jej byla ohnivá fantasie vašeho sestřence předvídala. Pravda sice, že ethiopská lilie nemá a nemůže míti oné zázračné moci, kterouž možno hoře a bolest lidskou utišiti; ale na mně tuto moc svou divnou shodou okolností přece aspoň částečně osvědčila. Zapudilať nejtrudnější myšlénku, která kdy některého člověka pronásledovala, a zároveň vyvrátila do základu poslední zbytky ješitnosti, které mi život můj ob čas ztrpčovaly.
Jak to možno ? uklouzlo mi mimovolně.
Stařec nahnul se poněkud ke stolku, na němž ethiopská lilie ležela, vzal květinu, položil ji sobě na klín, odchlípl svrchní list, na němž byla již jen jedním proužkem lepenky připevněna a díval se chvíli na spodní, číslicemi, algebraickými formulkami a rozličnými abreviaturami popsaný papír.
Tvář starcova jevila neobyčejný poklid; ani sval se v ní nepohnul a jen jednou, zdálo se, přeletí ji lehký, polo trpký, polo ironický úsměv.
Jak to možno? opáčil stařec po malé pomlčce, načež pokračoval zpočátku monotonně, pak vždy živěji, až vypravoval tak zajímavě, že naslouchal jsem slovům jeho beze všeho vyrušení skoro se zatajeným dechem.
Snad se ještě pamatujete, že jsem v průběhu dnešní naší rozmluvy připomenul, jak učinila ethiopská lilie i na mne před lety, když jsem ji poprvé spatřil, zvláštní dojem, a když jsem poprvé slyšel jméno její vysloviti, že se mi zdálo, jako bych byl slyšel jméno milé nějaké bytosti.
Příčina toho arci byla zcela přirozená. Slyšelť jsem jméno její poprvé na onom osudném místě, kde jsem byl před více nežli půl věkem očitým svědkem hromadného umírání na bojišti chlumském právě u oné studánky, do jejíž stružky byl klesl první francouzský granátník, kteréhož jsem viděl padnouti.
A tam jsem také ethiopskou lilii poprvé spatřil. Bylo to roku 1820. Byl jsem tenkráte podučitelem v malé vesničce u Karlových Varů a připomenutého roku meškal jsem o prázdninách v dědově rodišti, v Chlumu. Byl jsem mladík asi třimecítmaletý, a ačkoliv jsem již tenkráte jevil dosti vřelou náklonnost k vědám přírodním, zvlášť k botanice, nebyl jsem se přece ještě, ačkoliv jsem již ob čas diletantsky botanisoval, definitivně rozhodl pro žádné specielní studium. Učil jsem se však pilně cizím jazykům; v italštině a frančině jsem se už vyznal dosti obstojně, angličině počal jsem se právě učiti a pokračoval jsem v učení tom i o prázdninách.
Nejraději dlíval jsem k tomu účelu z rána i pod večer pod košatou lipou nedaleko oné studánky.
Kdysi za překrásného srpnového večera seděl jsem v zadumání pod lipou. Kniha ležela vedle mne v trávě a zrak můj upřen byl na chlumský kostelíček. Z nenadání zaslechl jsem za sebou ševel lidských hlasů. Obrátiv se spatřil jsem u studánky obstarožného, elegantně oblečeného pána a asi sedmnáctiletou bleďouč-kou dívčinu.
Oba byli v cestovním obleku a stáli právě u studánky, která byla ode mne asi deset kroků vzdálena, kde jim rychtář obce, jenž je doprovázel, něco ukazoval a po němečku vykládal.
Neušlo mi, že v tváři dívčině jeví se nevýslovný zármutek a že jsou oči její zaslzeny. Naslouchaje výkladu rychtářovu pozorněji vyrozuměl jsem, že vypravuje cosi o bitvě. Obstarožný pán kývl několikráte hlavou, patrně na důkaz, že má rychtář pravdu, pak odpověděl něco lámanou němčinou a s cizím přízvukem, načež obrátiv se k dívce pravil po francouzsku:
Ano, ano, mé drahé dítě. Už se pamatuji –  zde to bylo. Viděl jsem, jak klesl; ale bubnováno právě k postupu – nemohl jsem se zastaviti. Později, po bitvě, když jsem byl zajat, vyprosil jsem si proň zvláštní hrob a viděl, jak zde byl pochován. Mne jen povyrostlé stromy v okolí mýlily; vždyť tomu už skoro sedm roků.
Po těchto slovech dívka poklekla a sepjala ruce k modlitbě, kdežto její společník obrátiv se k rychtáři žádal za nějaké vysvětlení. Rychtář však mu nemohl porozuměti. Vstal jsem a přiblíživ se k cestujícím nabídl jsem se za tlumočníka i průvodce. Nabídnutí mé bylo od obstarožného pána s ochotou přijato.
V průběhu dalšího hovoru jsem se dověděl, že je příchod jejich akt piety k padlému francouzskému vojínu.
Padlý pocházel z bohaté kupecké rodiny marseillské. Čtyři nebo pět roků strávil na cestách po Americe, zejména v Mexiku a Brasilii. V Rio de Janeiro seznámil se s dcerou francouzského obchodníka, jenž se tam byl asi před pěti lety usadil, pojal ji za manželku a vrátil se pak s chotí svou nazpět do své vlasti.
Zde však strávil v kruhu rodinném jen krátký čas; byltě ještě mlád a musil se súčastniti polních tažení ve Španělsku, kde zůstal tak dlouho, až pluk jeho přeplaven do Marsilie, odkud se měl dáti na pochod na sever. Po několikaletém odloučení spatřil zase svou rodinu, choť a desítiletou dcerušku.
A když pak se loučil, položil prý jedináčku svému ruku na rusou hlavinku a pravil: Buď s bohem, mé dítě! Možná, že se více nespatříme! Padnu-li, a dovíš-li se, kde je můj hrob, navštiv jej v životě svém aspoň jednou a zasaď naň nejmilejší moji květinu, kterou měla matka tvá ve vlasech, když se se mnou ubírala v Rio de Janeiro k oltáři.
Muž ten padl skutečně a po sedmi letech vypravila se dorůstající dceruška do daleké ciziny, by vyplnila otcovo poslední přání. Hrob jeho bylo lze mimo nadání snadno najiti. Strýc jeho, jenž sloužil jako důstojník u téhož pluku, viděl jej padnouti a vyžádal si proň, jak už připomenuto, po bitvě zvláštní hrob, čemuž od nepřátel ochotně vyhověno. A strýc ten doprovázel nyní dívku na smutné její cestě ku hrobu otcovu.
Doprovodil jsem cizince do hostince, před nímž stál posud ještě vůz, v němž byli přijeli, a přispěl jsem jim svou znalostí frančiny, kde toho byla potřeba. Mohlť jsem také vypravovati o posledních okamžicích muže, jehož hrob byli navštívili, a nikdy jsem nezapomněl na dojem, jaký bylo prosté mé vypravování na dívku učinilo. Hrob padlého arci nebyl už dávno ničím znalý. Dívčin strýc znal jen místo.
Nabídnul jsem se, že dám místo to ohraditi. Když pak dívka následujícího dne dopoledne se svým průvodcem a se mnou otcův hrob navštívila, nalezla jej už ohražený čtyřhrannými kameny a zasadila naň vlastnoručně liliovitou, cizou květinu v plném květu, kterou byla přivezla.
A zde u hrobu neznámého člověka, kteréhož jsem byl viděl umírati, slyšel jsem poprvé jméno ethiopská lilie.
Jméno i květina učinily na mne dojem, o němž jsem se byl již zmínil. Přiznám se, že i ve mně vznikla nápadná žádostivosť po květině té; ale místo, kde byla zasazena, bylo pro mne tehdá ještě místem posvátným a nebyl bych se odvážil ulomiti ani lísteček neřku-li bych byl celou květinu s hrobu odcizil.
Ostatně toho nebylo pro ten čas třeba. Když se cizinci loučili, nabízeli mi za moji ochotu hmotnou odměnu, kterouž však jsem zdvořile zamítl vyžádav si od dívky na památku podobnou květinu, jako byla na hrob otcův zasadila.
Slíbeno mi, že mi bude zaslána. Poněvadž nebylo žádné příčiny o tom pochybovati, uspokojil jsem se po odchodu cizinců občasným díváním se na vzácnou květinu na hrobě.
Avšak třetího dne květina s hrobu zmizela a marné bylo mé pátraní, kdo a k jakému účelu ji byl i s kořenem vytrhl.
Od té doby často jsem si na květinu zpomínal, obzvláště pod večer, když jsem sedával na svém zamilovaném místě pod lipou na blízku studánky.
A kdysi, několik dní před uplynutím prázdnin, seděl jsem pod lipou jsa zády o kmen její opřen pozdě na večer. Myšlénky mé těkaly s předmětu na předmět; přemítal jsem o svém životě a o studiích, kterýmž bych se měl oddati. Znenáhla přecházelo přemítání v dumáni a toto ve snění.
Náhle se mi zdá, jako bych na hrobě u studánky viděl ethiopskou lilii právě na témže místě, kde byla zasazena. Napínám zrak a ve večerním šeru vidím tam zcela zřejmě obrysy květiny.
Vstav jdu blíže a vidím, že to byl přece jen optický klam – prostý stonek traviny nad jiné vyrostlé, zdál se míti z pozdálečí v záři měsíce podobu ethiopské lilie.
Mimovolně pohledl jsem k obloze. Byla bezoblačná a plná hvězd, ale sotva viditelných; neboť k západu se schylující měsíc byl skoro v úplňku. Rozhledl jsem se po obloze, pak jsem ještě jednou pohledl na hrob na travinu, která byla příčinou, že jsem byl vstal, načež zrak můj utkvěl zase na měsíci.
V okamžiku tom šlehla mou duší intensivní myšlénka, která rozhodla moji budoucnosť: tajemné světy nade mnou staly se od té doby nejmilejší moji zábavou.
Počal jsem studovati pilněji nežli dříve.
Zahájil jsem studium své systematicky. Nedal jsem se odstrašiti pověstnou suchopárností mathematiky; věnoval jsem této základní vědě všech ostatních věd každý volný okamžik a v brzku jsem se přesvědčil, jak klamný je všeobecný názor nezasvěcených o vědě, bez které se člověk tak často octne na logickém bezcestí. Po několik roků konal jsem studia přípravná a bezděky dospěl pak zcela přirozeně k přísnému studiu astronomickému.
Přiznám se upřímně, že studium mé bylo namahavé; ale přilnul jsem k němu s veškerou houževnatostí své povahy a zůstal mu věren přes všechen nedostatek pomůcek, kterýmž se studium to usnadňuje. Nemaje těchto pomůcek musil jsem se skoro výhradně obmeziti na pomůcku hlavní, na mathematiku.
Neméně nežli čtrnácte roku strávil jsem tímto studiem, hlavně neustálým počítáním, aniž bych se byl za celou tu dobu dopracoval nebo dopočítal nějakého, posud neznámého výsledku. V tu dobu – na sklonku roku 1834 – arci byl náhled o sluneční naší soustavě poněkud jiný nežli jest dnešního dne. Od objevení poslední tehdá známé oběžnice Nebešťanky, kterouž byl roku 1781 Herschel objevil, bylo uplynulo přes půl století; z planetoid známy byly pouze čtyři: Ceres, Pallas, Juno a Vesta, z nichž první objevena roku 1801, poslední 1807, tak že od posledního odhalení bylo již uplynulo přes čtvrt století, aniž by se bylo kterémukoli z nejznamenitějšíeh hvězdářů s nejlepšími a od objevení Nebešťanky a připomenutých čtyř planetoid velice zdokonalenými prostředky pozorovacími podařilo zjistiti jakoukoliv změnu neb novou odchylku v sluneční naší soustavě, která již od mnohých pokládána, aspoň co do oběžnic, za zcela prozkoumanou. Jaký tudíž div, že i mne dlouholeté bezvýsledné studium beze všech pomůcek unavilo a že počínal jsem se již obraceti pilněji k studiu jinému. Zejmena snažil jsem se zdokonaliti se v angličině, kterouž jsem byl v posledních desíti letech valně zanedbal.
O prázdninách připomenutého roku 1834 octnul jsem se zase v rodišti svého děda. Opět jsem navštěvoval z rána a k večeru své zamilované místečko u studánky, již mnohokráte připomenuté, kde jsem čítal nyní skoro výhradně knihy v jazyku anglickém, ale jen k tomu účelu, bych se v něm zdokonalil, tudíž knihy lehkým, průzračným slohem psané, kterýmž jsem snáze porozuměli mohl. Nejzamilovanější mojí lekturou byla světoznámá kniha anglického podivína a geniálního satyrika Swifta, kterouž rovněž tak jako Robinsona Krusoe skoro každé dorostlejší dítě četlo: Gulliverovy cesty.
Četl jsem knihu tu několikrát a vždy mě bavila ačkoli se mi mnohdy zdálo, jakoby z ní na mne vanul morový dech.
Kdysi byl jsem v ní na svém za milovaném místečku četl až do pozdního večera, až se bylo tak sešeřilo, že nemohl jsem již dále čisti. Položiv otevřenou knihu vedle sebe zadumal jsem se.
Asi po hodině, když byl měsíc vyšel a magické své světlo po krajině rozléval, vstal jsem, abych se odebral domů. Zvednuv knihu se země chtěl jsem se podívati na stránku, kde jsem byl přestal čísti, a mimoděk utkvěl zrak můj na stránce, kterouž jsem měl právě čisti a sice náhodou na slovech from the centre of Mars. *)
*) Od středu Smrtonoše.
Byltě jsem sice, jak jsem už připomenul, celou knihu a tudíž i toto místo několikráte četl; ale nikdy mi nebylo jméno oběžnice Smrtonoš tak nápadno jako tentokráte.
Zvednuv knihu blíže k očím, bych mohl při měsíční září pohodlněji čisti, přečetl jsem pomalu několik předcházejících řádek a zarazil se.
Četl a studoval jsem v nejvyšší míře zajímavé místo to později tak často vytrvale, že přes všechnu zvrhlost své paměti mohu je i nyní ještě recitovati od slova k slovu, jako odříkávají zbožní lidé svůj Otčenášek. Jeť to jediný citát, který vůbec znám, a zní doslova takto:
This loadstone is under the care of certain astronomers, who, from time to time, give it such positions as the monarch directs. They spend the greatest part of their lives in observing the celestial bodies, which they do by the assistance of glasses, far excelling ours in goodness. For, although their largest telescopes do not exceed three feet, they magnify much more than those of a hundred with us, and show the stars with greater clearness. This advantage has enabled them to extend their discoveries much further than our astronomers in Europe, for they have made a catalogue of ten thousand fixed stars, whereas the largest of ours do not contain above one third part of that number. They have likewise discovered two lesser stars, or satellites, which revolve about Mars; whereof the innermost is distant from the centre of the primary planet exactly three of his diameters and the outermost five; the former revolves in the space of ten hours, and the latter in twentyone and a half; so that the squares of their periodical times are very near in the same proportion with the cubes of their distance, from the centre of Mars. *)
*) Tento magnet chová se pod dozorem jistých hvězdářů, kteří mu od času k času dávají takovou polohu, jakou vládce rozkáže. Oni stráví největší část svého života v pozorování nebeských těles i činí tak pomocí skel dokonalostí svou skla naše daleko převyšující. Neboť, ačkoliv jejich největší dalekohledy nepřesahujou tří stop, zvětšujou přece o mnoho více nežli stostopové u nás, i ukazujou hvězdy ve větší jasnosti. Tato výhoda učinila jim možno pokročiti se svými objeveními mnohem dále, než naši hvězdáři v Evropě, neboť učinili si seznam desíti tisíc stálic, kdežto u nás nezaznamenána jich ani třetina. Objevili také dvě menší hvězdy nebo družice, které kolotají kolem Smrtonoše, z nichž bližší jest od středu jeho vzdálena zrovna tři jeho průměry a druhá průměrů pět. Bližší družice otáčí se kolem Smrtonoše v desíti hodinách a vzdálenější v jedenadvaceti a půl, takže kvadráty času jejich oběhu jsou k sobě téměř v témže poměru jako kubusy jejich vzdáleností od středu Smrtonoše.
Věděl Swift něco positivního o drabantech smrtonošovych, nebo je toto místo pouhým výplodem bujné fantasie? byla první myšlénka, která šlehla mou duší.
Četl jsem podivuhodné toto místo dva- i třikráte –  pak jsem pospíšil domů a četl je nesčíslněkráte. Ale na připomenutou otázku svou nemohl jsem odpovědíti.
Probděl jsem celou noc v přemítání. Swiftem připomínané a posud úplně neznámé měsíce Smrtonošovy vyvolaly v duši mé pravou revoluci. Táhlyť duší mou skoro všechny mé vědomosti astronomické; každou podobnost, každou zdánlivou nepatrnost jsem zkoumal aporovnával s jinými, slovem od okamžiku toho nemyslil jsem více nežli na problem, jejž byl Swift ve své knize naznačil.
Tak minulo několik dní, až kdysi za pozdní noci, právě když jsem počínal Swiftova slova již odkazovali do říše výmyslu, připamatoval jsem si faktum, že oběžnice Nebešťanka odchyluje se od vypočtené své dráhy.
Základní tato věta stala se alfou i omegou mého dalšího studia a bádání.
Přemítal jsem o ní a sbíral materiál po několik roků. Hlavní zřetel můj musil býti, jak toho podstata věci nutně vyžadovala, především obrácen k nejpřesnějšímu stanovení povahy a poměrů Nebešťanky nejen ku slunci, nýbrž i k ostatním oběžnicím.
Připomenu-li, že byla objevena sedmistopovým dalekohledem a že jeví se prostému oku jako malá hvězdička šesté světlosti, dodám-li, že o její vzdálenosti od slunce, o její velikosti, o její rotaci kolem slunce a vlastní osy, o její výstředivosti, o poměru plochy její k ploše ekliptiky, o její ose a průměru jejím, pak o povaze a vzájemném poměru šesti jejích družic, slovem že o všem tom a sterých důležitých momentech musily býti posavadní výpočty, které se namnoze různily, porovnávány, revidovány a mnohé na novo stanoveny, možno si aspoň přiblíženě učiniti pojem o namáhavé a úmorné duševní práci, která musila předcházeti, nežli bylo možno zahájili vlastní řešení problemu, založeného na zjištěných, ale přece ještě ne zcela správně stanovených odchylkách od vypočtené dráhy tehdáž nejvzácnější oběžnice sluneční soustavy naší.
Bylo-li zkoumání poměrů Nebešťanky vůbec na nejvýš namahavé, bylo na jisto stanovení odchylek od vypočtené dráhy její spojeno s namáháním přímo bezpříkladným.
Laik, věřte mi, nemůže si učiniti ani přiblíženě pojmu o nesčetném množství divergentních myšlének, domněnek a kombinací, jež při tomto druhu práce víří mozkem. Nejnepatrnější nedopatření může zmařiti mnoholetou předcházející práci a nelze tu jinak, nežli pracovati s napjetím veškerých sil a zároveň s onou ledovou střízlivostí rozumu, která jest jedině zárukou, že neodchyluje se pracující na scestí, které v takových poměrech vždy vede do bezměrných hlubin, z kterých není vyváznutí, nežli zahájením zmařené práce od prvního, mathematicky zjištěného a tudíž nezvratného bodu.
Stařec na několik okamžiků se odmlčel; ale přes to, že byl tentokráte v jednom proudu mluvil, nejevil ani nejnepatrnější unavenosti.
Duch jeho zdál se býti vzpružen výkladem práce, kterou se byl po tolik roků zabýval; byltě se patrně nyní octnul v jediném živlu, v němž se cítil úplně volným a jistým.
Střízlivý, přesný, povšechný jeho výklad svědčil o úplném opanování materiálu.
Přes to vše byl bych přece jaksi pochyboval, kdyby nebyl stařec po malé pomlčce pokračoval v přísně vědecké specifikaci své práce.
Déle než hodinu vykládal mi nenáhlý, ale přirozený postup své obrovské duševní práce od prvního stadia až po její ukončení. Chladně a střízlivě vykládal zásady, kterými se byl řídil, nastínil základní rysy zjištěných mathematických a fysických poměrů a reprodukoval pak postupně jednu konklusi po druhé, jak se byly přirozeně z hlavních základů po namahavém přemítání vyvíjely a tak aspoň znenáhlý postup práce naznačovaly.
Střízlivě, jak sluší se na muže, jemuž jsou chladné přece vždy věrné a nikdy neklamné číslice jediným, poněvadž nezvratným důkazem, vykládal přesně a jasně, jak a co musil přepočítávati, rektifikovati nebo znovu stanoviti, jakých výsledků se byl v různých stadiích svého namahání dopracoval, nežli dospěl k výsledku hlavnímu, slovem reprodukoval v hlavních rysech celý plán a postup své práce s tak přesvědčující jasností, přesností a určitostí, že nebylo lze pochybovati ni o nejmenší podrobnosti, kterou buď udal nebo která prostředně nebo bezprostředně z podstaty věcí mohla býti vyvozena. Výklad jeho byl přísným mathematickým důkazem, nepřipouštějícím ani nejnepatrnější pochybnosti. Naslouchal jsem nad míru zajímavému vykladu vědeckému se zatajeným dechem. Bezpříkladně namahavá duševní práce starcova, kterouž právě střízlivě a věrně líčil, uvedla mi na paměť tehdejší mé hravé, bezmyšlenkovité zaměstnání při německém journale. Zastyděl jsem se v hlubinách své duše sám před sebou a není divu, že oprávněný tento stud posunul před duševním zrakem mým vlastní mou nepatrnosť poněkud více do popředí, než by se bylo mohlo státi, kdybych se byl v poslední době něčím vážnějším a myslícího muže důstojnějším zabýval, nežli jest vystřihování a upravování různých politických zpráv z jiných listů. A právě tím, že v průběhu starcova výkladu počal jsem se také zabývati vlastní svou osobou, stalo se, že na konci vědeckého jeho výkladu, jenž vyžadoval úplné duchapřítomnosti, přeslechl jsem několik závažných vět, kterými stařec naznačil konečný výsledek své duševní práce.
Když pak umlkl, ostýchal jsem se optali a setrval jsem v mlčení. Stařec však ujav se po chvíli slova ukončil mé rozpaky.
Přiznáte, pravil, že tak bezpříkladné duševní namáhání, jak jsem vám je byl právě vylíčil, nemohlo zůstati bez vlivu na můj organismus, zejména na nervy. Nebylo divu, že ony duševní síly, které byly při mnoholeté této práci neustále v činnosti, hlavně tedy soudnosť, logika a vůbec všechny duševní vlastnosti, kterýmiž vynikají zruční počtáři, po ukončení práce mé byly nad míru zbystřeny, kdežto naopak jiné duševní síly, které byly při práci té jen v činnosti podřízené neb začasto, abych tak řekl, i ladem ležely, nápadně, ba chorobně ochably.
V první řadě platilo to o paměti. Zpozoroval jsem ochablosť její již po třech nebo čtyřech letech úsilovné, přísně kombinační a počtářské své práce; ale nedbal jsem toho. Necvičená paměť má ochabovala vždy více, až pak posléze, když zbystřená soudnosť a logika má slavily pravý triumf, ubohá opuštěná paměť sotva stačila k potřebám nejnutnějším. Byltě jsem v tu dobu – na sklonku roku 1844 – co do paměti člověk skutečně politování hodný, a kdo by mě byl tenkráte chtěl posuzovati dle projevů paměti, byl by mě musil prohlásiti za pouhého idiota.
Chodil jsem se svěšenou hlavou jako zpitomělý; po celé hodiny, ba někdy po celý den neb i noc seděl jsem bez hnutí v přemýšlení pohřížen a když pak jsem chtěl výsledek svého přemítání zaznamenati, zápasil jsem s pamětí jako nejnezkušenější žáček, ba mnohdy musil jsem přemítati poznovu. Prodlením let množily se následkem tohoto ochabování mé paměti moje poznámky a počty tou měrou, že posléze vzrostly na celé spousty počmáraného papíru, v kterémž bylo mné samému nesnadno orientovati se. Zapomínalť jsem mnohdy i na věci nejdůležitější. Nezaznamenal-li jsem si ten neb onen výsledek přemítání nebo počítání bez odkladu, zapomněl jsem naft v nejbližších okamžicích, a zaznamenal-li jsem si jej, zapomínal jsem, kam jsem byl poznámku napsal a musil jsem mnohdy celou spoustu svých výpočtů probrati, nežli jsem poznámku zase nalezl. Mnohdy se mi zdálo, že je vše přede mnou jako v mlhu zahaleno. Minulost má byla mi temná; mnohdy nemohl jsem si ani připomenou ti, co konal jsem v předcházejícím okamžiku, a jenom jediný lesklý bod vznášel se přede mnou v děsné duševní mlze, která vždy více houstla. Někdy jsem jej viděl zcela jasně, jindy mlhavěji a opět jindy se mi zdálo, že i tento jediný bod může býti na věky zahalen ve tmu neproniknutelnou. Děsil jsem se toho a napínal všechny své duševní síly. Pracoval jsem s úsilím vždy větším, až pak posléze ukončiv v podstatě svou práci počal jsem výsledek její rovnati přehledně v nejhlavnějších jeho rysech.
Byla to práce vyžadující nyní spíše pamět nežli logiku a soudnosť, aspoň u větší míře nežli dříve; ale paměť má byla k nadlidské této duševní práci skoro již úplně neschopna. Přes to vše podařilo se mi prohrabati se prodlením několika měsíců celou spoustou počmáraných listin, počtů, poznámek a sestaviti přehledně výsledek na jediný půlarch papíru. Nicméně k nemalému zděšení svému jsem již při první revisi shledal, že některé podrobnosti přece nesouhlasí, že jsem se buď někde přepočítal nebo některý podrobný výsledek nesprávně zaznamenal. Nezbylo nežli převzíti revisi přehledně sestaveného výsledku a porovnali konečné výsledky s podrobnými výpočty.
Se sestaveným již konečným výsledkem v ruce šla revise z počátku dosti rychle; neboť bez výsledku toho tj. bez jediného toho půl archu papíru, na němž byl výsledek ten po pracném namáhání sestaven, byl bych musil celou svou práci zahájiti od prvopočátku. Avšak nešťastnou náhodou byla tato revidující práce má přerušena.
A kým ? uklouzlo mi.
Ethiopskou lilií, odpověděl stařec temně, načež pokračoval:
V prosinci roku 1844 obdržel jsem poštou malý balíček a list.
Rozpečetiv list shledal jsem, že jest od oné dívky, jejíhož otce jsem byl viděl v bitvě u Chlumu padnouti a s kterou jsem se u otcova hrobu seznámil. List byl dosti dlouhý.
Pisatelka psala tklivými slovy, bych jí prominul, že zapomněla na daný slib u otcova hrobu. Ani prý neví, jak se to mohlo státi; ale stalo se tak k žalosti její přece.
Nicméně trest boží prý ji přece neminul. Provdavši se v brzku po svém návratu z Čech do Francie, byla prý až do nedávna šťastnou. Živými barvami líčila rodinné své štěstí; vypravovala o vzorném svém manželi a roztomilých svých třech dítkách, z nichž každé prý jevilo tolik vloh, že prý byla pravé rozkoš sledovati duševní rozvoj jejich.
Náhle však se posavadní štěstí od nich odvrátilo!
Byla nucena odebrati se s rodinou svou z Marsilie do Rio Janeira ku svému dědovi. Na cestě ochuravěly jí všechny dítky. Podařilo se sice dopraviti všechny tři z lodě do bytu dědova, avšak v průběhu jediného téhodne všechny tři zemřely a pochovány v společném hrobě.
Ubohá matka líčila pak svůj zármutek; vypravovala, kterak den co den dlela u hrobu svých dítek a kterak asi po roce na hrobě tom vypučela – ethiopská lilie.
Tu prý si připomenula slib, jejž mi byla před lety dala.
A když pak byla lilie v rozkvětu, utrhla jeden stonek a poslala mi jej na památku.
Potud obsah tklivého listu.
Otevřev balíček nalezl jsem v něm skutečně, co mi byla nešťastná matka s hrobu svých tří dítek na památku poslala – stonek ethiopské lilie.
Učiněna sice při balení všechna opatření, aby byla květina zachráněna před uvadnutím; přes ta byla však již pouvadlá.
Dlouho díval jsem se na květinu a v duši mé oživovaly obrazy z minulosti.
Na krátký čas pozapomněl jsem i na svou práci a setrval v zadumání. Pohled na květinu byl v duši mé oživil onen zvláštní dojem, jejž na mne byla před lety květina ta učinila.
Duší mojí táhl obraz za obrazem – viděl jsem tak mnohé, co mi druhdy duši bylo rozechvělo, a mimoděk octnul jsem se v onom rozpoložení mysli, kdy mívá cit náš převahu nad rozumem. Byl jsem tím rozlítostněn.
Na pokračování v práci počtářské nebylo lze pro okamžik ani pomysliti. I shrnuv haldy svých rukopisů a počtů poněkud na hromadu oddal jsem se úplně svým zpomínkám.
Později chtěl jsem v práci své pokračovati; ale i tentokráte nebylo možno. Vyšel jsem si tedy na procházku a tu mě napadlo, bych si ethiopskou lilii pro své herbáře preparoval.
Vrátiv se domů přikročil jsem se bez odkladu k vykonání svého úmyslu. Osvěživ umělým spůsobem pouvadlou již květinu prostřel jsem ji pečlivě mezi několik archů pijavého papíru a dal tak pod lis, kterýmž jsem druhdy květiny lisoval.
Tím byla předběžná práce ukončena.
Následujícího dne chtěl jsem pokračovati ve své počtářské revisi, z které jsem byl vyrušen; ale byl jsem doposud ještě citově tak rozechvěn, že nebylo lze na přesnou vědeckou práci ani pomysliti. Probíral jsem se nějaký čas ve svých skriptech a poznámkách; ale posléze musil jsem od práce ustati. Osudnou náhodou potrvalo toto mé mimořádné vzrušení duševní po několik dní. Před duševním zrakem mým vznášela se neustále bledá dívka – nyní nešťastná matka. Viděl jsem ji v duchu klečeti u hrobu svých dítek v hoři a zármutku a před sebou na hrobě ethiopskou lilii.
Asi čtvrtého nebo pátého dne byla květina pod lisem úplně vylisována, tak že mohla býti na papír připevněna a do herbáře uložena. Pamatuji se zcela dobře, že vzal jsem ji z lisu pod večer za soumraku, že jsem upravil papír, podlepiv jej, po té že jsem na něj vylisovanou květinu úzkými proužky lepenky připevnil a posléze vlastní rukou připsal pod květinu slova Ethiopská lilie. A poněvadž se podlepený papír, jenž nebyl ještě zcela uschlý, jaksi choulil, uložil jsem květinu do herbáře, by se nezkroutil docela.
Rozčilení, vlastně jen mimořádné duševní mé vzrušení nepominulo však ani následujícího dne.
Připisuje je jakési chorobě odebral jsem se k lékaři na radu. Lékař mi doporučil malý výlet.
Uposlechl jsem rady té a zajel si opět do dědova rodiště, do Chlumu, zůstaviv doma vše tak, jak co stálo a leželo.
Vrátil jsem se asi za čtrnáct dní duševně i tělesně osvěžen a dle všeho k další práci úplně schopen.
Přikročil jsem ku práci té bez odkladu. Ale jaké bylo mé leknutí, když hledaje veledůležitý půlarch své revise nenalezl jsem ho.
Hledám hodinu, dvě, tři – marně.
Studený pot vyvstává mi na čele; krev žene se prudce k hlavě a zase nazpět k srdci; občas pojímá mne závrať; neboť ztráta papíru toho znamenala zmaření mnoholeté mé duševní práce.
Přes to nevzdával jsem se ješte naděje úplně. Domnívaje se, že jsem byl papír někam uložil, hledal jsem po několik dní; prohledal jsem všecky papíry, knihy, balíky i herbáře, slovem vše – ale po listině ani památky.
Byl jsem zdrcen. Rozčilení mé bylo bezměrné a trvalo několik týdnů.
Na práci, ať druhu jakéhokoli, nebylo pomýšlení; duší mojí vířil chaos myšlének, jáť vlastně již ani nemyslil, nýbrž byl v podruží nejpodivnějších myšlének.
Hlava má byla neustále rozpálena, puls zrychlený a tělo zemdlené.
Nezbylo nežli vzíti poznova útočiště k lékaři. Radil opět lokální změnu těše mne, že všechny mnou uvedené symptomy nasvědčují jen chorobě pomíjející a že nejlepším a zároveň nejjistějším lékem jest změna práce a místa, kde jsme byli až dosud žili. Uposlechl jsem a odebral se zase do Chlumu. Lékař i tentokráte v chorobě mé se nezmýlil. Za několik týdnů mohl jsem se vrátiti jsa poměrně kliden, duševně osvěžen a ku práci schopen.
Vrátiv se počal jsem poznovu hledali a sice zcela systematicky; nicméně i tentokráte bylo hledání mé zcela marné.
Nenaleznuv důležité listiny základní musil jsem práci svou tj. sdělání přehledného resumé podniknouti z ohromných hald papírů poznovu. Podvolil jsem se bezpříkladně svízelné práci té s veškerou houževnatou vytrvalostí své povahy. Pracoval jsem ve dne v noci s úsilím dvojnásobným; avšak právě tato zvýšená duševní činnosť práci mé, která vyžadovala největšího klidu, spíše překážela, ba často ji přímo mařila.
Každý týden, ba mnohdy každý den shledal jsem při přehlížení své posavadní práce nějakou nesprávnosť a musil jsem práci počíti poznovu. Pracoval jsem tudíž s delšími přestávkami, ale ani to nepomáhalo. Nedostatek nevyhnutelně potřebného klidu a paměti, která by mi byla tuto práci neobyčejně usnadnila, zdržoval ji nyní v takové míře, že musil jsem učiniti přestávky několik týdnů trvající.
Tak minul rok. A co jsem byl před tím v krátké době provedl, bylo nyní po roce sotva z třetiny hotovo. Pozoroval jsem však, že rozčilení mé přece ochabuje a že práce má pokračuje zdárněji, což mi bylo zárukou, že ji přece dokončím šťastně. Činil jsem tudíž pausy ještě delší a tak uplynulo opět několik měsíců. Nebyl jsem sice ani v této době se svou prací úplně hotov; ale blížila se již svému konci a v několika týdnech mohla býti úplně a šťastně skončena. Avšak náhle rozletěla se světem zdrcující pro mne zpráva. Francouzský učenec Leverrier byl podnikl a právě – psaltě se rok 1846 – dokončil tutéž práci jako já. Zahájil ji na těchže premisích jako já a dopracoval se nepoměrně dříve výsledku zjistiv, že odchylky ve vypočtené dráze Nebešťanky jsou následkem přitažlivosti jiné, posud úplně neznámé a prostým okem, ba snad i posavadními fysikalními prostředky neviditelné oběžnice, která musí býti od slunce vzdálenější nežli sama Nebešťanka, a udal také místo, kde musí býti neznámá tato oběžnice –  dostačí-li dosavadní teleskopy ku shlédnutí jejího světla – nalezena.
Tento skvělý triumf důmyslu lidského, pro všeobecnosť tak důležitý, byl pro mne zdrcujícím. Zmařilť mnoholetou moji vysilující práci předstihnuv mne o několik týdnů nebo snad jen dnů.
Přiznám se, že nalezal jsem se na pokraji zoufalosti. Viděti výsledek bezpříkladné duševní práce skoro již hotový a přece jedinou zprávou úplně zmařený, musilo i člověka mé povahy v nejvyšší míře vzrušiti. Plakal jsem jako dítě – rval si vlasy – proklínal ethiopskou lilii. Neboť od okamžiku, kdy osudná tato květina octla se v mých rukou, i práce moje vázla. Byltě jsem přesvědčen, že kdyby ethiopská lilie vůbec ani neexistovala, nebo kdybych nebýval očitým svědkem hromadného umírání u Chlumu, slovem kdyby nebývalo různých těch osudných styků, bývala by práce moje bez odporu dříve skončena než Leverrierova a místo francouzského učence byl by se proslavil prostý český učitel.
Od toho okamžiku byl jsem duševně zničen. Prudká horečka uvrhla mne na lůžko a po několik týdnů vznášel jsem se mezi životem a smrtí. Houževnatý můj tělesný organismus však přece zvítězil. Pozdravoval jsem se pomalu – ale za nedlouho vyrušila mne nová zpráva, která se byla světem rozletěla: Berlínský hvězdář Gall byl skoro na témže místě, jež byl Leverrier na obloze udal, skutečně objevil novou oběžnici, kteréž dáno jméno Vodan.
Druhé toto vzrušení arci nebylo již tak intensivní jako předcházející, ale přece vždy ještě tak mocné, že nebyl jsem schopen zdravé myšlénky. Opět zavířil duší mojí chaos myšlének a v návalu takměř šíleném spálil jsem všechny své papíry, obsahující tajemství mé duševní práce.
Po několik roků vedl jsem pak jednotvárný život člověka skoro otupělého. Duševní klid vracel se pomalu; občas zdálo se mi, že jsem kliden, ale nej nepatrnější zmínka o Vodanu nebo jiné oběžnici nebo mnohdy jen o soustavě sluneční stačila, bych se přesvědčil, že jsem přece jen člověk nešťastný a že kýženého poklidu nikdy více nenaleznu.
Ethiopskou lilii, od jejíhož objevení se v mém domě datoval jsem své neštěstí, nespatřil jsem po několik roků. Na herbář, v němž byla uložena, nemohl jsem se skoro ani podívati. A tak odpočívala osudná květina ta po leta v prachu mezi různým harabudím v některém koutě mé pracovny. Po několika letech, když byl vše hojící čas i na mně osvědčil svou zázračnou léčivou moc, oddal jsem se horlivě svému povolání učitelskému; nicméně spokojenosti jsem nikdy více nenabyl a paměť má, jak jste byl sám za svého mládí na mně pozoroval, vypovídala mi tak často službu, že býval jsem mnohdy až směšným. Tím vysvětlíte sobě také zcela přirozeně zdánlivě podivné mé chování ve škole asi před třiceti lety, když jste ethiopskou lilii poprvé spatřil a o němž jste se byl
v průběhu dnešní naši rozmluvy zmínil. Dle všeho byl jsem později i zapomněl, v kterém herbáři je lilie uložena a přinesl pak, když jsem vám ve škole vykládal rudimenta botaniky, herbář ten do školy. A když jsem vypravoval o domnělých obyvatelích oběžnic, a měl pak pokračovati ve výkladu o Vodanu, uklouznul mi mimovolně místo známého letopočtu, kdy byla oběžnice ta odhalena, letopočet, kdy jsem končil svou vysilující práci početní.
Není divu, že v okamžiku tom procitl v duši mé dávný žel nad zmařenou prací a že jsem musil ve svém výkladu ustati. Teprve když jsem se poněkud vzpamatoval a podívav se na hodinky shledal, že nemohu přednášku ještě ukončiti, chtěl jsem ve svém výkladu pokračovati; ale hned jsem si připamatoval, že bych tím bolesť svou znovu jitřil a proto počal jsem vykládati beze všeho úvodu o květinách exotických. Vyndav pak herbář ukazoval jsem vám, jak víte, každou květinu zvlášť. Činil jsem tak patrně skoro mechanicky a myšlénky mé bloudily jinde. Když pak jsem přišel na ethiopskou lilii, kterou jsem nebyl už tak dlouho viděl, podíval jsem se na ni ve své bezmyšlenkovitosti s touže apathií, jako na kteroukoli jinou a pro mne bezvýznamnou květinu; zvedl jsem ji do výšky a pronesl monotonně její název. Teprve živý zvuk jmena toho oživil v duši mé vzpomínku na osudný styk, v jakém byla květina ta s mnoholetou mojí zmařenou prací – spustil jsem ruku a podíval se na lilii.
Oschlé květy a listy její učinily na mne v okamžiku tom hluboký dojem. Připamatoval jsem si trudné, ba mnohdy zoufalé chvíle, jež jsem byl prožil od okamžiku, kdy octla se podivná květina ta v mých rukou, ale bolesť má byla již spíše elegickou nežli palčivou.
Napadlo mne, že květina ta jest nyní jedinou upomínkou na ony chvíle, že suché květy a lístky její niktérak nenesou vinu na mém hoři – napadlo mne, že pohled na ni mohl by nyní nebo snad po letech zbuditi v chmurné duši mé vzpomínky, z kterýchž bych mohl vyvoditi aspoň zdánlivé příčiny zmaření své práce, a proto jsem květinu tu odložil do desek herbáře zvlášť, abych si ji později mohl odnésti domů. Můžete si však pomysliti mé překvapení, když odnášeje za několik dní desky s květinou domu a zastaviv se jen na faře shledal jsem před domem, v němž jsem tehda bydlil, že ethiopské lilie nemám. Co dále s lilií se dělo, víte. Avšak překvapení, které mi bylo zachováno na dnešní den, kdy shledav se mimo vše nadání poznovu s květinou tou zvedl jsem ji do výše proti světlu a spozoroval, že je pod lepena papírem, číslicemi a mathematickými formulkami popsaným, překvapení to přesahuje veškerou lidskou představu a jenom z toho, co jsem vám byl právě vypravoval o své práci a osudném jejím zmaření, můžete si o něm učiniti pojem aspoň přiblíženě.
Byl jsem u vytržení a zároveň zdrcen. Nebyl jsem skoro ani mocen svých smyslů. Zdálo se mi, že se mi hlava i srdce rozskočí.
Byl jste ostatně podivného mého chování očitým svědkem a nyní také víte, co bylo toho příčinou.
Zároveň také shledáte, že ve všem tom, čeho jste byl svědkem, a co jsem vám byl vypravoval, nebylo nejnepatrnější nadpřirozenosti, nýbrž že vyvíjelo se vše, byť zdánlivě skoro až mysticky, jako by byly tajemné mocnosti ve hře, přece jen zcela prostě, logicky a přirozeně.
Stařičký učitel umlkl. Měl pravdu. Teprve když skončil, bylo mi vše, co zdálo se mi býti dříve, ba i v průběhu jeho vypravování podivným nebo nejasným, zcela přirozené; nicméně nezamezilo hluboký dojem, jaký byl na mne učinil starcův vědecký výklad.
Nalezal jsem se tváří v tvář muži, o jehož vzdělanosti a bystrosti ducha jsem sice nikdy nepochyboval; ale teprve nyní jsem chápal úplně důmysl, hloubku a bezpříkladnou vytrvalost jeho ducha; teprve nyní se mi zdálo, že mám aspoň přiblíženě pravý pojem o muži, který stráviv celý svůj dlouhý život skoro v úplné odloučenosti od světa byl jej věnoval namahavé duševní práci, která vyžadovala tak neobyčejného důmyslu, jakým ze sta tisíc smrtelníků snad jediný ve stu letech vynikne; teprve nyní dovedl jsem také pochopiti a oceniti hluboký žal podivuhodného muže toho nad zmařenou jeho prací.
Když umlkl, chtěl jsem něco pronésti; ale každá myšlénka, která v tu chvíli kmitla mým mozkem, zdála se mi býti nezměrnou profanací.
Stařec, kterýž byl po celou dobu svého dlouhého vypravování i vědeckého výkladu ethiopskou lilii neustále na klíně držel, – jako by se bál, aby mu ji nikdo neodcizil, – umlknuv upřel zrak svůj na osudnou pro něj květinu.
Chvíli se na ni díval, jako se díváme ve tvář mrtvé milé bytosti, pak zvedl květinu pomalu do výše a ještě pomaleji ji položil na stolek, s něhož ji byl před zahájením posledního svého líčení vzal.
Co s tebou – ty zvadlý, zpukřelý, hnilobou páchnoucí květe, kterýž jsi mi na pokraji hrobu a v nejtrpčím okamžiku spůsobil radost takměř šílenou! zašeptal polohlasitě. Radost ta ovšem trvala jen několik okamžiků! Nyní však jsi i pro mne, jako pro každého jiného, bez ceny – můžeš spráchnivěti jako setlí v několika letech moje vlastní kosti v úplném zapomenutí.
Teprve nyní odvážil jsem se přerušiti mlčení.
Ne, ne, pane učiteli, uklouzlo mi mimo volně. Vaše jméno, vaše zásluha nemůže upadnouti v zapomenutí!
V posledních chvílích skoro až ledově klidnou tvář kmetovu přeletí trpký úsměv.
Jak to míníte? optal se ostře upřev na mne pronikavý svůj zrak.
Že nutno jen podati o vaší mnoholeté práci zprávu do veřejnosti.
A celý svět si ze mne stropí pustý smích! přerušil mne stařec kvapně.
Nikoli, pane učiteli, dím klidně. Náhodou zabýval jsem se, ovšem jen dilettantsky, rudimenty astronomie a znám aspoň v hlavních rysech cestu, kterouž se byl Leverrier při svých výpočtech bral; avšak postup vaší práce, jak jste mi ji byl vylíčil, liší se v podstatě i jednotlivostech nápadně od práce Leverrierovy, ba i některé vaše premisse se různí. Na tom nezáleží, kdo z vás dospěl dříve cíle; nýbrž jde o to, jak a v čem se vaše práce různily.
Pravda, odpověděl na to stařec váhavě. Studoval jsem po odhalení Vodana všechny zprávy a vědecké výklady o předcházejícím vypočítání a shledal, že Leverrierovy premisse byly daleko jistější nežli moje, že důmyslný muž ten ubíral se cestou méně komplikovanou než já, slovem, že jsou v našich výpočtech nápadné a skoro i laikům zjevné odchylky, ale přes to vše.
Nedomluvil.
Zdálo se, jako by byl na rozpacích, má-li setrvati na svém původním úmyslu čili nic.
A stačil by k přesně vědeckému důkazu těchto odchylek pouhý ten půlarch papíru, na němž jste si byl zaznamenal přehledně výsledek své práce? optal jsem se.
Úplně, zní odpověď jasně a určitě.
Nuže – pak není nejmenší překážky, dím na to.
Budiž, odpovídá stařec. Ale popřejte mi lhůtu dvou dní – o pohřbu Otilky dám vám odpověď definitivní.
Slova ta pronešena vážně a zároveň s tak zvláštním, skoro prosebným přízvukem, že nebylo lze pro okamžik praničeho namítnouti. Chtěl jsem stařičkému učiteli za jeho vypravováni poděkovati; ale i tentokráte nedostávalo se mi vhodných slov a každá forma zdála se mi býti frasovitou.
Vstal jsem tudíž beze slova pomalu se svého místa na znamení, že nechci více starce obtěžovati. Kmet vyčetl myšlénku moji z výrazu mé tváře.
Promiňte, pravil vlídně a s tímže přízvukem jako před chvílí, že jsem vás tak dlouho.
Nedomluviv zamlčel se na několik okamžiků, jako by přemítal o myšlénce, která byla náhle duší jeho šlehla, načež dodal:
A možno-li vám, vyplňte, prosím, jen ještě jednu moji snažnou prosbu.
S největší ochotou. Račte se jen vysloviti, pane učiteli!
Zůstavte, prosím, sestřence svého zde u mne přes noc.
Přání to mne v nejvyšší míře překvapilo.
Připomenuv si, co bylo předcházelo, odpověděl jsem váhavě:
Za jiných okolností bych tak milerád učinil; ale vy přece ráčíte býti, pane učiteli, unaven a potřebujete odpočinku. Ochotně učiním nutná opatření, byste nemusil stráviti tuto noc o samotě.
Stařec se trpce pousmál.
O mne tu nejde, milý příteli, děl na to, nýbrž o vašeho sestřence. Nezapomeňte, jaká duševní muka snáší, a přejte jemu i mně, abychom se, možno-li, vzájemně potěšili.
Avšak ani tento důvod mne úplně nepřesvědčíil. Nemaje však protidůvodu mlčel jsem.
Či zavdal jsem snad v průběhu posledního svého vypravování, ujal se slova stařec, jen slovem příležitost k pochybnosti o svém duševním stavu? Jak vidíte, jsem opět tak kliden, jako jsem býval za dob štěstí, a útěcha z takových úst nemůže se minouti účinku na
zdrcené srdce vašeho sestřence. Opakuji tudíž prosbu svou poznovu.
Nezbylo mi, než-li svoliti. Po té chtěl jsem vejít do druhého pokoje, bych se rozloučil se sestřencem: ale stařičký učitel mne zadržel:
Ne, ne – nelučte se! Odejděte zcela klidně a bez starosti. A možno-li vám, navštivte mne zejtra z rána.
Uposlechl jsem. Podav starci ruku opustil jsem komnatu a dům, abych se vrátil domů.
Stařičký učitel měl pravdu.
Když jsem jej druhého dne z rána navštívil a setkal se se sestřencem, vyčetl jsem na první pohled s tváře sestřencovy, že vrátil se v duši jeho poměrný klid neb aspoň tichá resignace.
Pravil mi, že byl ve společnosti kmetově probděl celou noc – a vzezření jeho slova ta také potvrzovalo – a že mi bude později vypravovati, co se byl z úst kmetových o své Otilce dověděl. Potom jsme spolu odešli a zůstavili stařičkého učitele s mrtvou Otilkou o samotě.
Následujícího dne byl pohřeb, prostý a jednoduchý.
Sešlo se několik osob z nejbližšího sousedstva, dostavil se kněz a vykropil mrtvolu, která ležela v sněhobílém rubáši a beze všech okras v černé jedlové rakvi na prostém katafalku uprostřed kmetovy studovny, a sešel pak dolů na dvůr, aby počkal, až rakev zavřou, zatlukou hřeby a snesou do vozu.
Větší čásť lidí, kteří byli církevnímu ritu přítomni, následovala příkladu duchovního a v komnatě zbyl jen kmet, já a sestřenec, tři ženy a zřízenci, kteří měli rakev snésti. Stařec sám vzal víko rakve, jež stálo opřeno o jeden roh katafalku, a namáhavě položil je bez cizí pomoci na rakev.
Na to chtěl zatlouci první hřeb do rakve. Náhle sebou však trhnul, jako by si byl na něco vzpomněl.
Odešel do druhého pokojíku a vrátil se s podlouhlým pouzdrem z šedého tuhého papíru, nadzvedl víko rakve, položil pouzdro na prsa mrtvé dívky, na to zavřel víkem rakev a zatloukl první hřeb.
Mlčky sledoval jsem podivné jednání starcovo, o jehož významu neměl jsem ani tušení. Avšak sotva byl stařec zatloukl hřeb poslední a pohřební zřízenci zvedli rakev, aby ji snesli, obrátil se stařec ke mně a pravil přitlumeným hlasem:
Odpusťte, milý příteli, že vyžádav si od vás v příčině předvčerejšího vašeho přání lhůtu až do Otilčina pohřbu, musím vám nyní zvěstovati, že mu vyhověti není lze. Ještě předevčírem šlehl duší mojí – snad již poslední blesk ješitnosti. Ještě předevčírem a včera byl jsem ochoten přání vašemu vyhověti a tajemství své dlouholeté práce uveřejniti; ale když jsem na dnešek v noci prodlel několik hodin u otevřené rakve Otilčiny a skoro neustále se díval v tu jemnou a přece již ztuhlou, ledovou její tvář, rozhodl jsem se jinak. Osudná ethiopská lilie i poslední a jediný důkaz mé duševní práce, o kteréž kromě vás a Otilky posud ještě nikdo nezvěděl, spráchniví s tělem Otilčiným.
Probůh co jste to učinil, pane učiteli! zvolal jsem skoro vášnivě.
Stařec na mne pohledl s výrazem neobyčejného smutku a jediný tento pohled jeho mě odzbrojil.
Zatím byly i cizí ženštiny opustily komnatu a stařec učinil několik kroků směrem ku dveřím. Já a sestřenec jsme jej následovali a sešli pak dolů před dům.
Pohřební vůz obklopen byl hloučkem lidí a dětí. Když však se povoz hnul, následoval jej jen stařec, sestřenec a já.
Pohřeb tak vzácné bytosti, jakou byla Otilka, podoben byl pohřbu žebračky.
Za několik minut octli jsme se na nedalekém hřbitově a před otevřeným hrobem – a to před tímže hrobem, v němž byly zpola již setlely kosti Otilčiny matky. Nový hrob vykopán tak těsně vedle starého, že bylo viděti i čásť zpola setlelé staré rakve.
Po obvyklých obřadech spuštěna rakev s Otilkou do hrobu.
Stařičký učitel stál na pokraji hrobu upíraje neodvratně, ale klidně zrak svůj na černou rakev – sestřenec stál vedle kmeta se svěšenou hlavou a v zádumčivých očích jeho leskly se dvě slzy.
Vyčkali jsme všickni tři, až byl hrob vyplněn; pak jsme beze slova opustili hrob i hřbitov.
Ubírali jsme se pomalu k bytu učitelovu. Také na cestě nikdo ani slova nepromluvil, a teprve když nám stařec před domem podal na rozloučenou ruce připomenul s přízvukem elegickým:
Na bytost, kterou jsme byli právě pohřbili, zajisté nikdo z nás nezapomene. Ale nezapomeňte na květinu, kterouž Otilie znala jen dle jména a z pouhého popisu! Naskytne-li se vám některému někdy možnost –  prosím, zasaďte na Otilčin hrob aspoň jediný stonek osudné ethiopské lilie!
Mlčky stiskli jsme starci ruce a opustili jej. Doprovodil jsem sestřence až do jeho bytu a zpozorovav, že nejeví symptomy znepokojující, nýbrž jen tichou resignaci, zůstavil jsem jej v komnatě a vrátil se domu.
Přiznám se, že snažil jsem se reprodukovati v předcházejícím slova stařičkého učitele co možná věrně a zároveň beze všech stylistických ozdůbek, jak byl stařec sám vypravoval; nicméně nemohu zamlčeti, že vše to, čeho jsem byl očitým svědkem a co mi bylo vypravováno, učinilo na mne přes všechnu svou prostotu dojem tak vzrušující, jako událost přímo tragická.
Neobyčejně zdravý můj organismus tělesný arci se dojmu tomu vzpíral, tak že první dvě noci nejevil se dojem ten než-li tím, že byl spánek můj nepokojný; ale třetí noci byl jsem rozčilen a spánek mě míjel po celou noc.
Nechť jsem počal přemítati o čemkoli, vždy zůstala pozornost má na předmět ten upjata jen několik okamžiků – předmět počal před duševním zrakem mým blednouti, jako by se ztrácel v mlze, až posléze vyhouply se z charé mlhy obrazy stařičkého učitele a ubohé dívky, kterou jsme byli právě na poslední cestě doprovodili.
Přemítal jsem o jejich osudech. Avšak čím déle a hlouběji jsem se nořil v duchu v ten zdánlivě zcela prostý, vpravdě však bezpříkladně zapletený a skřižovaný labyrint nesčetných příčin a účinků, z kterých jest setkán osud každého z nás, tím mrazivěji dotýkaly se mne konečné výsledky obou těchto, co do názorů, snah a cílů tak řídkých bytostí, k jejichž osudům byl se také připnul osud mého sestřence. Tichá resignace, kterou jevil, nebyla mi nižádným důkazem, že se krutá rána, která mu byla přímo do srdce zasazena, znovu zase neotevře; neboť lidé vynikající živou fantasií jako on, trpí nepoměrně více a déle nežli lidé, kterým nedosti čilá obraznost nekouzlí obrazy minulosti nebo budoucnosti dosti plasticky a v tak živých barvách. Přes to nebylo mi mladistvého sestřence ani z daleka tak líto jako stařičkého učitele; před sestřencem otvírala se perspektiva na celý život, před kmetem pak už jen na zející hrob.
Ký div, že v myšlénkách svých obíral jsem se skoro výhradně se starcem a podivuhodným jeho problemem mathematickým; ký div, že přemítal jsem o spůsobu jakým bych důkaz učitelova tajemství zachránil před setlením.
Odpověď arci byla snadná: zmocniti se proti vůli a bez vědomí starcova pouzdra, v němž byl tajemství své uložil do rakve Otilčiny. Ale provedení myšlénky té nestavěly se tak v cestu překážky fysické jako mravní. Jeden z hrobníků hřbitova malostranského býval mým spolužákem a žákem stařičkého učitele a zajisté by mi byl po náležitém objasnění a vyložení stavu věcí ochotně nápomocen. Ale když jsem o provedení myšlénky té za lunojasné noci o samotě přemítal, zdála se mi býti přes vešken ryze lidský účel svůj přece jen nepromíjitelným zneuctěním památky Otilčiny a zneužitím důvěry starcovy.
A jiného prostředku nebylo!
Probděl jsem celou noc přecházeje ve svém pokojíku. Když pak se počalo šeřiti a já přistoupiv k oknu zahleděl jsem se na ulici, poznal jsem u protějšího domu státi sestřence na témže místé, kde stál onoho rána, nežli jsme se odebrali k starému učiteli. Otevřev okno hodil jsem mu domovní klíč a v několika minutách byl mladík v mém pokojíku.
Pro bůh, co se stalo, milý Hugo? ptám se úzkostlivě.
Odpusť, strýčku, zahájil sestřenec stereotypní frásí svou řeč, že tě opět tak časně zrána obtěžuju, a hlas jeho chvěl se nevylíčitelným vnitřním pohnutím.
Co se stalo – mluv?! nalehám.
Nic – nic – milý strýčku. Jen mi, prosím promiň! Když jsem se včera vrátil domů, byl jsem poměrně kliden, ale v noci zmocnil se mne nevylíčitelný nepokoj a duši mou rozechvěla bezměrná bolest, div se mi prsa a hlava nerozskočila.
Domnívaje se znáti příčinu jeho hoře mlčel jsem a sestřenec po chvíli pokračoval:
Ani bys nevěřil, milý strýčku, jak konejšivě působila na mne ondy večer slova stařičkého učitele. Zdáloť se mi, jako by ke mně mluvil usmiřující anděl a za nedlouho mi bylo, jako by byla Otilka ani nezemřela, nýbrž jen usnula, jako bych ji měl zejtra zase spatřiti a políbiti.
A duševní tento stav potrval skoro po celé tři dny. Ba když jsem včera před pohřbem stál opodál otevřené rakve její, bylo mi, jak by sladká ta duše v rakvi jen dřímala: zdálo se mi, že nesmím se k rakvi ani přiblížiti, bych ji neprobudil. Tak stál jsem opodál, až stařičký učitel zavřel rakev, aniž bych byl ještě jednou –  naposledy pohlédl drahé Otilce v ztuhlou, čarokrásnou tvář.
Avšak dnes v noci, když jsem o samotě vzpomínal událostí dnešního dne, a duší mojí šlehla myšlénka, že Otilku svou nikdy – nikdy více nespatřím, zdálo se mi, že nepohlednuv jí naposledy v tvář spáchal jsem hřích nepromíjitelný.
A jako za trest za tento hřích nemohl jsem si již ani několik hodin po jejím pohřbu tu milou její tvář více připomenouti – zdáloť se mi, že vidím bleďoučkou tvář, jako bych se díval skrze mlhu, ale tvář neurčitých a přece bolestně a vyčítavě zkřivených tahů – Nemohl jsem doma vydržeti. Bloudil jsem po celou noc ulicemi, až jsem se, strýčku, zastavil zde před domem, abych tě snažně poprosil za jedinou jen ještě věc.
Sestřenec, jenž byl tato slova pronesl trhaně, umlkl.
A co si přeješ, milý hochu? ptám se vlídně.
Musím Otilku vidět ještě jednou – naposledy, zašeptal sotva slyšitelným hlasem a zajíkavě.
Teprve nyní jsem pochopil, oč jde, ale zároveň šlehla i mojí duší myšlénka: Bude-li možno přání sestřencovo vyplniti, odpadá jedna z hlavních překážek, které po mém náhledu stály v cestě zmocniti se důkazu tajemství učitelova. Rozhodl jsem se bez odkladu.
Pokusím se, milý Hugo, bych tvému přáni vyhověl, dim na to, ačkoli jsem při tom spíše myslil na vlastní plán než-li na sestřencovo přání.
A je to možné? vyrazil ze sebe zajíkavě sestřenec.
Možné-li, ovšem posud nelze říci na jisto, připomínám; ale učiním, seč jsem, abych.
Nedořekl jsem. Sestřenec uchopiv mou ruku křečovitě ji stiskl.
Po té snažil jsem se obrátiti myšlénky sestřencovy k jinému předmětu.
Když pak se rozednilo, odebral jsem se sám na hřbitov. Zastal jsem hrobníka, ktérého jsem hledal, doma. Přivítal mne, ale netajil se svým podivením nad časnou moji návštěvou.
Uznal jsem za dobré vyložiti mu dříve podstatu věci, než udám pravou příčinu svého příchodu. Vypravoval jsem mu tudíž v stručnosti a věrně vše, co pokládal jsem za vhodné, by zvěděl o namahavé duševní práci stařičkého učitele; vylíčil jsem mu dosah tajemství a konečně jen jaksi letmo dotknul jsem se možnosti zachrániti tak důležitý důkaz před setlením. Bývalý spolužák můj naslouchal mým slovům pozorně.
Když jsem skončil, pravil chladně:
Míníš tedy, že nutno dívčin hrob znovu vykopati a rakev otevříti?
Tak jasně a určitě vyslovená vlastní moje myšlénka mne skoro až zalekla.
Bez odpovědi kývnul jsem jen hlavou.
A víš, že může býti něco podobného pokládáno za svatokrádež? pokračoval hrobník.
Ale když ty sám. namítám nesměle.
Právě proto, že musil bych tak učiniti sám, jest věc choulostivější. Hrob je v oddělení, které obstarává druhý hrobník – vždyť víš, že jsem včera vůbec ani při pohřbu nebyl. A mimo to kdybych byl postižen – kdož medle by mi uvěřil? Jakž bych dokázal, že nemíním spáchati svatokrádeže?
Musil jsem slovům tem přisvědčiti. Prostá logika jejich mne přesvědčila o nemožnosti provedení mé myšlénky.
Hrobník chvíli setrval v mlčení, jako by přemítal; pak pravil:
Jen jedna cesta je možná: – kdybych měl nejméně dva svědky.
Vždyť se můžeš svěřiti kolegovi svému, připomínám.
Svědectví kolegovo by bylo nezávažné; mohlť by býti pokládán za spoluvinníka – zde je třeba dvou svědků zcela cizích.
Dostačilo by svědectví moje a některého z mých známých? ptám se chvatně.
Ovšem, odpovídá hrobník. Ale musilo by se to státi pozdě na večer – asi tak krátce před půlnocí. Nejlíp dnes – bude-li totiž tak, nebo podobně jasná noc, jako byla včera.
Byl jsem spokojen.
Budu čekat do jedenácti hodin a nedám odvázat psy, až odejdete, připomenul hrobník. Trhni jen zcela lehce zvoncem u hlavních vrat a nedbej, kdyby vás uvítal štěkot psů.
Rozloučiv se s hrobníkem pospíšil jsem domů, bych to zvěstoval sestřenci.
Nadešel večer.
Měsíc, skoro v úplňku, vyšel již před západem slunce. Nalezal se skoro v zenithu, když jsem se v ustanovenou hodinu vydal se svým sestřencem na cestu ku hřbitovu.
Byla jedna z oněch tichých čarokrásných nocí říjnových, které tak elegicky nalaďujou ducha lidského, které vzbuzujou v duši jen vzpomínky sladkobolné nebo truchlivé. Obloha byla bez obláčku a zdánlivě také beze hvězd, neboť jenom tu tam bylo lze obloze pozorovati nějakou hvězdu první světlosti; lesk ostatních byl vesměs zastíněn neobyčejným leskem bledé luny. Octnuvše se před hlavními vraty hřbitova zastavili jsme se.
Sotva však jsem trhnul zvoncem, ozval se za vraty, jak byl hrobník předvídal, štěkot psů. Hned na to zaslechli jsme rupot kroků v písku; klíč zaskřípal v zámku malých dvířek, klika cvakla, dvířka se otevřela.
Vešli jsme na hřbitov. Hrobník zavře v dvířka okřikl psy, kteří vrčíce popobíhali před svými boudami s vyceněnými tesáky a potrhávali řetězí, na nichž byli přivázáni. Vzav pak připravenou motyku a lopatu ubíral se směrem k Otilčinu hrobu. Dospěvše k obrovskému pomníku knížete Passovského uprostřed hřbitova zabočili jsme do hlavního stromořadí, táhnoucího se odtud směrem k západu, a za několik vteřin octli jsme se na místě.
Na cestě slyšeli jsme jen rupot svých vlastních kroků v písku a občas mírný ševel listoví, když do korun stromů a keřů zavál na okamžik svěží větřík. Když jsme se zastavili, panovalo vůkol hluboké ticho.
Na štěstí je hlína v hrobě sypká; motyky nebude skoro ani třeba, připomenul hrobník a odhodiv motyku pustil se do práce. Mlčky stál jsem se sestřencem na pokraji hrobu dívaje se na pracujícího hrobníka.
Po několika minutách mne dívání na jediné temné místo unavilo; rozhledl jsem se kolem.
V magickém světle v zenithu se nalézajícího měsíce byl hřbitov vskutku báječně krásný. Vše jevilo se toliko ve dvou intensivních barvách a jejich nesčetných variacích od svítivého stříbra po hlubokou čerň. I purpurové květy některých podzimních květin a zlaté nápisy i pozlacené kříže měly barvu stříbrolesklou – vše buď zářilo stříbrem nebo se jevilo v nejrůznějších odstínech šedosti, od lehké šedi až po zdánlivou bezbarevnost nebo bylo černé jak uhel.
Hluboké noční ticho rušeno nyní jen šumivě rýpavým lomozem lopaty pracujícího hrobníka.
Asi po dvaceti minutách zaslechl jsem zvuk dunivý. Patrně byla lopata poprvé zavadila o rakev. Asi v pěti dalších minutách byla hlína z hrobu tak dalece odstraněna, že bylo lze zcela zřetelně rozeznati obrysy víka.
Hrobník ustal ve své práci, odložil lopatu a vzav do ruky motyku skočil do hrobu, do noh rakve, kde se rozkročil. Na to nahnuv se ku předu zarazil špičku motyky v hlavách rakve mezi rakev a víko. Následoval vrzavý zvuk, bolestnému zaúpění podobný. Hřeby povolily, víko odtrženo od rakve.
Hrobník odloživ motyku na vyhrabanou u hrobu hlínu shýbl se nyní k rakvi a pomalu, patrně dosti namáhavě zvedal víko – nejprve přímo k sobě do výše a když pak stálo skoro kolmo, otočil je k levé straně a opřel o jednu stěnu hrobu. Zář měsíce padala přímo do hrobu do rakve. Mrtvá dívka neležela však více na znak, jako když byla rakev na katafalku, nýbrž poněkud k pravé straně nakloněna; pouzdro s důkazem učitelova tajemství bylo se s prsou jejích svezlo k pravému boku.
V okamžiku tom neměl jsem pro nic jiného smyslu nežli pro tento záhadný předmět a nevím ani, co zračilo se v tváři sestřencově, když spatřil v plné záři měsíce ještě jednou a naposledy ztuhlou tvář nejmilejší bytosti.
Tam, tam! zvolal jsem prudce ukazuje rukou na pouzdro.
Hrobník shýbl se poznovu, zvedl pouzdro a podal mi je; ale zůstal v hrobě rozkročen státi, by mohl později zase víko přiklopiti.
Dík, sterý dík! uklouzlo mi, a chvatně, jako by mi někdo podával nejvzácnější skvost, sáhl jsem po pouzdru.
Ruka má se chvěla, když pohnuv pouzdrem zaslechl jsem mírný šelest uvnitř. A rychlostí blesku otevřel jsem pouzdro, bych do něj nahledl.
Nahnul jsem je proti měsíci; ale místo bělavého papíru zeje na mne zevnitř – černo.
Rychle podstrčil jsem plochou dlaň levé ruky pod otvor pouzdra, naklonil toto ještě více a vysypal na dlaň trochu černého – popele.
Několik okamžiků zůstal jsem bez pohnutí. Nevýslovná trpkost sevřela mi prsa. Teprve po delší chvíli zavřel jsem zase pouzdro a podav je hrobníkovi připomenul jsem:
Ulož je, prosím, zase tam, kde bylo – jest bez ceny.
Hned po té pohledl jsem na sestřence. Stál vzpřímen upíraje zrak svůj neodvratně do hrobu na tvář své sladké Otilky a v očích jeho leskly se tiché dvě perly jako den před tím, když spouštěna rakev do hrobu.
Mám rakev zavřití? optal se po chvíli hrobník, když byl pouzdro zase uložil na místo, kde bylo leželo.
Zavřete! pravil tentokráte sám sestřenec hlasem tak klidným, jakoby dával své Otilce dobrou noc.
Hrobník uposlechl.
Dunivě padlo víko na rakev a několika ranami motykou přiraženo.
Hrobník vyskočil z hrobu.
Děkuju ti za tvou ochotu, dím k hrobníkovi. Máme čekati, až hrob zasypeš?
Není třeba, odpovídá hrobník. Budu hotov, než dojdete ke vratům. Klíč je ve dvířkách. Otevři si a dvířka jen přiráž!
Uposlechli jsme. Opustili jsme hřbitov za zběsilého štěkotu na řetězích uvázaných psů.
Na cestě k domovu nepromluvili jsme ani slova. Mně tanula na mysli ethiopská lilie, sestřenci pak zajisté jen sladká jeho Otilka – lilie mrtvá.