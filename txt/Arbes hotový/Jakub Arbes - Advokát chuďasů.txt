Mimoděk zastavil jsem se přede dveřmi vedoucími ze starého pošmourného domu přímo na ulici. Je letní noc. Obloha plná hvězd – vzduch vonný a svěží jako po bouřce… Kolkolem hluboké ticho… Jen ze zasklených, vybledlými záclonami zastřených dveří doráží k mému uchu hluk a vřava hospodská. Slyším nevylíčitelný ševel, šumot, klapot, rupot a dupot, cvakání džbánů, řinkot a cinkot sklenic – bouchavé, trhavé vrzavé tóny, hulákání a pokřikování… A z divoké směsice různých hlasů jasných, dutých, kvikavých, sípavých a kašlavých rozumím jen úryvkovitým výkřikům. „Hola – hej!“ volá kdosi kvikavým hlasem. „Nepusťte ho – neplatil!“ „Eh – pusťte mne – pusťte! – nebo vám lebku rozrazím!“ sípá přidušeně hlas vášnivě rozechvěný. „Nepustím!“ řve kdosi táhle jako tur. „Sevři mu chřtán, až se zalkne!“ huláká hluboký bas… Hluk a vřava se vzmáhá, takže není slyšeti nežli hulákavé výkřiky prorážející hučivou směsici všech možných tónů, z nichž vynikají tóny luskavé a praskavé, jako by se pod davem lidu prolamovala podlaha. Po několika vteřinách však dorážejí k uchu mému opět výkřiky buď zcela nebo částečně srozumitelné. „Nedej se! — Fí! hanba — takový silák a dá sebou smýkat po zemi!“ huláká několik hlasů a po malé přestávce, jako po kratinkém oddechnutí, slyším slova: „Tak! tak! Drž pevně — nepusť! — Pusť, pusť! — Sraž ho k zemi — pravou rukou — pravou!! — Vždyť se tě drží jako klíšť — ha, ha, ha —“ a divoký smích několika lidí přehlušil další slova. Mimoděk učinil jsem dva kroky ke dveřím. Vtom se dveře rozlítly. nočním pološeru šlehl proud žlutavého světla a osvítil širokou prouhou část úzké uličky. Ze dveří vyvalila se kouřem nasycená, dusivá pára — k uchu mému doráží hluk a vřava přímo ohlušující... Mimovolně jsem zase o několik kroků couvnul. Stojím před bídnou, kouřem a parou přeplněnou krčmou. S chodníku vede několik schůdků do místnosti malé a nízké, spíše sklepení nežli jizbě podobné. Nerozeznávám však nežli část obrazu: kus začmoudlé stěny přímo proti dveřím, se stropu visící petrolejovou lampu a pod ní sem tam se vlnící a každou chvíli fysiognomii svou měnící chumel lidí. Zdá se, jako by byla pozornost všecka obrácena k čemusi vprostřed krčmy. Pro okamžik nemohu však rozeznat k čemu, zda k nějakému předmětu nebo k člověku; neboť několik temných postav těsně pod schůdky a na schůdkách samých zamezuje s ulice pohled dovnitř krčmy. Hluk a vřava neustávají; divoký, všeobecný smích, jenž byl zazněl při otevření dveří, přešel v nejbližším okamžiku v směsici tlumených a násilně vyrážených chechtavých tónů, kterýmiž náhle rozpoutaný všeobecný řehtavý smích přechází v artikulovanější tóny posměchu, výhrůžek a povzbuzování k obraně i výboji zároveň. Rozumím opět jen některým slovům; slyšímť úryvkovité výkřiky různých hlasů: „Nedej se! — Pusť! — Tak, tak! — Cožpak ho nezmůžeš!... Podtrhni mu nohy! Sraž ho k zemi!“ a vidím přes hlavy v popředí stojících osob ve vzduchu šermující ruce, jako když se dvě nebo tři osoby křížkují... V následujícím okamžiku ruce zase zmizely... Neviděl jsem opět nežli chumel lidí a neslyšel než divokou vřavu, z kteréž dorážely k uchu mému dunivě praskavé a řinčivé tóny, jako když křížkující se lidé vrážejí do stolů. Hned nato následovala temná rána, jako když někdo někým vší silou o podlahu mrští. Divoký smích utlumil vřavu, ale jen na několik vteřin. Vřava i smích přehlušeny hned zas jednotlivými výkřiky: „Ven s nimi! Ven! — Vyhoďte je!...“ Lidé na schůdkách a pod schůdky se rozestupují. Vidím dovnitř krčmy... Uprostřed, davem hostů v půlkruhu obklopeni, jsou dva muži. Jeden leží, druhý mu klečí na prsou. Nerozeznávám nežli neurčité jich obrysy: zdá se mi, že muž na podlaze ležící jest obrovité postavy, muž klečící mu na prsou a držící jej oběma rukama za hrdlo postavy drobné, suché, vychrtlé, skoro trpaslické. V následujícím okamžiku obrátil trpaslík tvář svou ke dveřím. Přes nedostatečné osvětlení rozeznávám aspoň poněkud tahy. Zdá se to býti mužík asi šedesátiletý. Bezvousá tvář jeví právě jakousi zarputilou ztrnulost, jako by se v ní zračil veskeren hněv a všechna bolest, jež byly duši jeho k nejkrajnějšímu odporu rozplamenily. — Zčásti lysá, prošedivělým vlasem jen na dolejší části kosti temenní, týlové a skráňové krytá lebka leskne se v špinavě žlutém osvětlení lampy jako hladká kost. Vychrtlé tělo se chvěje a zmítá sebou, jako by je muž pod ním na zemi na znak ležící s napětím veškerých svých sil setřásal. V následujícím okamžiku však se výjev mění. Mužík vymrštil se do výše, a uchopiv muže po se ou za obě ruce, vleče jej ke schůdkům. Rozeznávám nyní poněkud i druhou osobu. Zdá se to být muž neobyčejně velký, svalovitý a silný. Postava trpaslíkova v popředí aspoň skoro úplně mizí, pozornost moje poutá výhradně herkulická postava soupeřova, kterou mužisko s napětím veškerých svých sil vleče přes schůdky. Vidím velkou hlavu s hustým černým vlasem, drsnou, výraznou, tmavým vousem zarostlou tvář a herkulické rozměry ostatních částí těla. Více jsem neviděl; nezbyloť mi času k pozorování. Trpaslík byl za sveřepého smíchu ostatních hostů vyvlekl atleta přes schůdky na ulici a několik kroků přede mnou jej pustil. Okamžik postál se svěšenou hlavou, jako by si chtěl oddechnouti. Navzdor šeru, jež venku panovalo, viděl jsem, že prsa jeho prudce, namáhavě pracují. Šat jeho byl v nepořádku, pocuchán a místy rozedrán; košile na prsou roztržena	 Vše to, co jsem byl právě od rozlítnutí dveří krčmy vypravoval, netrvalo však nežli několik vteřin; vše dálo se tak rychle, že k vypsání, vlastně k pouhému naznačení je třeba nejméně desetkrát více času, než bylo potřebí k ději samému. Hosté byli se vyhrnuli z krčmy a přes to vše, že ležel atlet u nohou trpaslíkových bez hnutí, nikomu nenapadlo, přispěti mu ku pomoci. S hlučným smíchem a pokřikováním byli vyrazili z jizby a shlukli se kolem obou mužů. Hluk a vřava, které byly před chvílí v krčmě skoro každé slovo přehlušovaly, přeneseny na ulici. Z divoké směsice hlasů nerozuměl jsem opět nežli jednotlivým popuzujícím, dráždícím, ousměšným a výhružným slovům. „Ale teď už dost!“ volá dunivý bas. „Vždyť je uštvete!“ dodává hlas kvikavý. „Aťsi! aťsi!... Ať mu vykráká,“ ozývá se hlas třetí, sípavy, namáhavě hluk prorážející. „Hola hej!‘‘ povzbuzuje hlas barytonový. „Vstaň, kmotře! Vždyť ležíš jako zabitý!“ „A proč se rvou dnes?“ ptám se. „Pro hloupost,“ vykládá kolohnát. „Mamert seděl tiše jako pěna — nikdo si ho ani nevšimnul... Vtom vzkřiknul – a tu vidím, že se s Kraftou o něco rve — o nějaký kus papíru... Krafta mu vytrh' papír z ruky a Mamert rozsápal se na něj jako pinčlík na buldoka... A zmoh' ho přec!... Rvou se už čtvrt hodiny — Mamert podrazil Kraftovi nohy...“ I tohoto kusého vysvětlení dostalo se mi za bezpříkladného hluku a v tak rychlé době, že stačila desítina času, jehož bylo třeba k vypsání. Hluk a pokřikování trvá dále. Pro lidi, kteří stojí přede mnou, nevidím však, co se děje... „Roztrhněte je přec — ukončete rvačku, když to pouhá komedie!“ obracím se ke kolohnátu, jenž mi byl případ úslužně vysvětlil. „Máte pravdu!“ odpovídá kolohnát a s napnutím veškerých sil tlačí se davem kupředu. „Z cesty — pusťte mne!“ volá sípavým svým hlasem. Dav se poněkud rozstupuje. Vidím opět týž obraz jako před několika vteřinami. Atlet leží na zemi, trpaslík stojí se svěšenou hlavou vedle něho... Ale situace se mění... Atlet se namáhá vztyčit se... Podařilo se mu to. Poklekl na jedno koleno... „Uteč, Mamerte!“ vzkřikl kdosi z davu. Trpaslík vztyčiv hlavu, rozhlédl se kolem sebe a shlédnuv v místě, kde jsem stál, volný průchod, vyrazil skokem z davu. „Utíkej! — Chyťte ho!“ pokřikují za ním někteří hosté. „Vstaň přec, kmotře!“ povzbuzují jiní Kraftu. „Snad ti Mamert nepřerazil některý hnát,“ dodává kdosi. Mamert utíká šerou ulicí jako postřelený jelen. Po e běhu zdá se skoro, že to mladý muž plny životní síly. Krafta namáhavě vstává. Mlčky rozhlíží se po hostec i kolem sebe. „Co je ti, kmotře?“ ptá se kdosi útrpně. Krafta vypukl místo odpovědi v smích. „Pusť se do něho, Mamerte, ještě jednou!“ dráždí a popuzuje hlas jiný, nesměle přitlumený. Ale nic naplat! Atlet leží bez hnutí na zemi, trpaslík stojí vedle něho se svěšenou hlavou, jako by sledoval každé hnutí v jeho tváři – hluk a vřava kolem trvají dále. „Co to? — Co se stalo?“ optal jsem se výrostka s odulou tváří a s povykasanými rukávy u rozedrané kazajky, kterýž se byl v zmatku octnul těsně vedle mne. Obrátil se ke mně lhostejně, ba mrzutě, jako člověk, jehož pozornost byla náhle odvrácena od zajímavého divadla. „Nic — nic! — Švanda!“ odpovídá ledabylo a učiniv odmítavý posuněk, tlačí se davem hostů blíže k atletu a trpaslíku. Postoupil jsem o krok. „Proč tu rvačku nezamezíte?“ obrátil jsem se na nejbližšího muže, jenž stál klidně a mlčky se založenýma rukama jako pouhý divák. „Co je mi do toho?!“ zní drsná, nevlídná odpověď. — „Ale co se stalo? Proč se rvou?“ ptám se dále. „Pro nic,“ odpovídá úslužně vychrtlý, na jednu nohu pokulhávající mladíček, jenž se byl právě z krčmy pomalu, namáhavě až k davu dobelhal. „Pouhá komedie — švanda!" „Vždyť si mohou ublížit!“ míním dobromyslně. Několik hostů, kteří stáli nejblíže a přes panující vřavu slova má zaslechli, vypukli v řehtavý smích. „Odkud jste, že neznáte Mamerta a kmotra Kraftu?“ ptá se ramenatý vousáč těsně vedle mne poloúsměšným tónem, jakým odbývá lokální šosáctví nevědomost cizího vetřelce. „Takovou komedii máme každý týden aspoň jednou,“ vykládá hned nato přihrblý mužík, jenž byl právě až ke mně zatlačen. „Ti dva se vždycky škádlí, vždycky dráždí, vždycky se křížkují a nikdy si neublíží. “ „Nelži, Kolčavo!“ okřikuje vykladače sípavým hlasem hranatý kolohnát, jenž byl jako hrbáček davem až ke mně zatlačen. „Mamert nikoho neškádlí — vždycky začíná Krafta...“ „To jsme vás rozesmáli!" dodal po malé přestávce. „Zato zaplatí dnes někdo, co Mamert vypil.'“ „Vždyť pak nedopil ani jednu sklenici!“ namítá kdosi. „Však on zaplatí sám.“ Po těchto slovech obrátil se Krafta směrem, kterýmž byl Mamert uprchl. Zahlédl jej ještě, právě když v záhybu ulice mizel již před zraky všech, kdož stáli před krčmou. „Nu — dnes už se nevrátí, aby dopil a znovu se serval,“ podotknul Krafta. „Vraťme se do hospody!“ „Vraťme se! Pojďme!“ volají někteří a všichni hrnou se s týmž skoro chvatem a v témže zmatku, jako se byli vyhrnuli na ulici, nazpět do začmoudlé krčmy... Za několik okamžiků zůstal jsem na ulici sám. Kdosi přirazil dveře krčmy a k uchu mému dorážela opět jen divoká směsice nesrozumitelných hlasů a různých tónů dunivých, vrzavých a praskavých... Chvíli jsem postál, pak jsem se ubíral dále... Nalézal jsem se na Novem světě na Hradčanech. Po jedné straně táhne se zeď, dělící Jelení příkop od města, po druhé pak v mírném oblouku řada domů a domků. Mimoděk pohlédl jsem k obloze. Byla plná třepotavých hvězd... Ale hned nato pohlédl jsem zase dále do ulice... Byla pustá... Nikde ani živé duše. V záhybu jejím, asi uprostřed ulice, kmitlo světlo svítilny, ozařujíc ulici jen na několik kroků v okolí... Všude jinde vládlo tiché šero vonné, letní noci... Popošel jsem asi třicet kroků od krčmy až k záhybu ulice a spatřil v dáli jiné světlo svítilny a za ním temný stín, blížící se pomalu k svítilně. Zanedlouho rozeznal jsem postavu muže... Ubíral se pomalu přímo proti mně. Zastavil jsem se. Muž se blíží. Zdá se mi, jako by se slídivě rozhlížel. Vtom utkvěl zrak můj na dláždění přímo přede mnou. Zahlédl jsem smačkaný a přecepečlivě v malý čtverec složený kus papíru. Mimoděk jsem se shýbl a papír zvedl. Ale dříve nežli jsem jej rozbalil, upoutala zase pozornost mou blížící se ke mně postava, která byla již jen asi dvacet kroků ode mne vzdálena. Byl to malý, suchý mužík bez klobouku. Zdálo se mi, že poznávám v něm muže, jejž byli před krčmou prostě Mamertem zvali. Ze slídivého rozhlížení jeho jsem soudil, že něco hledá. Učinil jsem několik kroků kupředu. Ohlasem mých kroků upozorněn, zůstal mužík státi a zadíval se na mne. Popošel jsem až k němu a poznal v něm skutečně Mamerta. Byl udýchán. „Ztratil jste snad něco, pane?“ ptám se vlídně. „Ztratil,“ odpovídá mužík stísněným hlasem. „Snad složený kus papíru?“ ptám se dále. „Ano, ano!“ zní chvatná odpověď, a mužík rozhlíží se slídivě kolem sebe. Zvedl jsem ruku s nalezeným papírem poněkud do výše. Mamert to zpozoroval. Střelhbitě sáhl po papíru a vytrhl mi jej prudce z ruky, jako vzácnou nějakou kořist. Ale hned nato se vzpamatoval a řekl trhaně: „Ah — odpusťte — prosím, že jsem tak nezdvořilý... Děkuju vám... děkuju...“ Pak ještě něco zablábolil, čemu jsem nerozuměl. „Nemáte zač děkovat,“ dím nato; „nalezl jsem papír ten náhodou — a byl byste jej nalezl i bez mé pomoci... Ležel tamto pod svítilnou...“ „Vstrčil jsem jej za ňadra a — ztratil v běhu,“ vykládá mužík. V témže okamžiku ozval se za námi a sice od krčmy, pod kterou se byl vypsaný výjev sběhl, zmatený pokřik. Mužík sebou prudce pohnul; nato zvednuv ruku do výše, zastínil si před světlem nedaleké svítilny oči a díval se několik vteřin do dálky. Pokřik a hluk za námi se vzmáhal; bylo patrno, že se před krčmou několik lidí vášnivě hádá. Mužík zamumlav něco, rychle se obrátil a dal se na útek týmže směrem, kterýmž byl přišel. Díval jsem se za ním a viděl jej, jak zatáčel kolem rohu domku na nejzazším konci Nového světa, kde u vysoké hradební zdi počíná úzká ulička vedoucí do vršku směrem ke kapucínskému kostelíku a dále k Loretě. A právě, když zabočoval kolem rohu, kde hořela poslední svítilna, viděl jsem postavu jeho ještě jednou zřetelněji a zdálo se mi, jako by byl opět nějaký papír ztratil... Postoupil jsem kupředu a rychlým krokem ubíral jsem se k místu, kam byl papír zalétl. Octnul jsem se tam v několika okamžicích a spatřil pod svítilnou na pohled několik úředních listin. Zvednuv je pohlédl jsem na ně a shledal, že to pět nebo šest suplik — složených na způsob, jakým se skládají úřední listiny. Pohlédnuv do uličky vedoucí k Loretě, spatřil jsem na jejím konci, skoro už u kapucínského kostelíka, postavu prchajícího mužíka. „Pane Mamerte!“ volám za ním. Neslyšel mne... V následujícím okamžiku zabočil za roh a zmizel... Zrychlil jsem krok a stoupal do vršku. Octnuv se na prostranství před kapucínským chrámem a před Loretou, shledal jsem, že tu není po mužíkovi ani památky... Vstrčiv nalezené supliky do kapsy, zmírnil jsem krok a ubíral se dále k domovu... Minulo několik dní... Zapomněl jsem na noční výjev i na supliky, jež jsem byl doma mezi staré papíry pohodil... Byloť vše tak všední: výjev sám o sobě odporný, supliky patrně bezvýznamné... Avšak kdysi za tichého letního večera, vrátiv se z malého výletu domů, počal jsem se z dlouhé chvíle probírati v starých papírech a tak octlo se nalezených několik suplik opět v mých rukou. Mechanicky rozevřel jsem supliku první. Byla to žádost jisté vdovy, která jménem svým vlastním a svých pěti nedospělých dítek žádá Jeho Eminenci kardinála a arcibiskupa pražského úpěnlivě za pomoc. Suplika byla psána písmem poněkud třasavým, jinak ale dosti zřetelným. Počal jsem čísti... Sloh a poměrně i gramatická správnost, s jakou se v podobných žádostech zřídka kdy setkáváme, však mne překvapily. Sloh byl průzračný, prostý a určitý. Obvyklých šablonovitých frází devotnosti bylo poskrovnu a jenom tam, kde zdály se býti nevyhnutelně potřebný. Přečetl jsem žádost celou. Byla jasná a mluvila k srdci. Vše bylo tak prostě a místy tak dojemně pověděno, že musila žádost ta učiniti dojem i na člověka blaseovaného a čtením podobných věcí již otrlého. Druhá suplika adresována byla na J. V. císařovnu Annu. Sedmdesátiletý stařec prosil za podporu pro svou šestnáctiletou vnučku, která byla po celý rok zaměstnána v jedné z předměstských továren a před několika dny přišla cizí vinou k úrazu, takže prozatím není k práci schopna. I tato žádost byla psána týmže písmem a průzračným slohem jako první. Bylo tu vše důležité podrobně a přece přehledně uvedeno, každá věta, ba každé slovo promyšleno. Vzal jsem do ruky supliku třetí, nejobjemnější ze všech, tři archy. Podle rubrum byla to žádost mladé šičky rukaviček na adresu výpomocného spolku pro domácí chudé. Žádáno za poskytnutí dříví a uhlí pro ochuravělou matku. Jakmile však jsem obrátil první list, shledal jsem, že je uvnitř týmže rukopisem, jako supliky, popsán jiný arch papíru, patrně pouhý koncept. Byloť tu škrtáno, přepisováno a opravováno. Rukopis jevil nápadný chvat pisatelův a byl daleko nečitelnější nežli rukopis suplik. Počal jsem čísti. Z počátku mi činilo čtení namáhání; ale po prvních větách četl jsem dychtivě dále. Rukopis zněl takto: „Daleko za ves — až na křižovatka — doprovodila poslední svou dcerku a zastavila se s ní u lesa před týmž omšeným, stověkým dubem, pod kterýmž byla asi před padesáti lety po prvé políbila muže nejdražšího... Bylo odtud vidět visku i chatrč, v níž byla s poslední a nejdražší svou dcerkou po dvacet roků žila... Zastavilo, se tu, aby se s dcerkou rozloučila... S jakým pocitem loučila se stříbrovlasá, shrbená stařena s poslední, nejmladší svou dcerkou! Tři dcery a dva syny byla už vyslala do světa — a žádný z nich se více v rodnou pohorskou vísku nevrátil. Každý z nich nalezl útulek v širém světě — daleko, daleko od vísky, kterou nikdy více nespatřil... Jen občas poslal některý z nich matce několik řádek nebo vzkázal po některém známém matce srdečné, upřímné pozdravení... Divuplný klid krásného jarního dne rozkládá se nad pohorskou krajinou. Zlatý lesk slunce pohrává po lukách, mírný větřík šumí v lesině a kolkolem dýše stero kvítí opojnou vůni... Stařičká matka však nevidí nežli svou dcerku, statnou tu holčinu s osmahlým líčkem, bohatým rusým vlasem, a výrazným, temněmodrým okem. A když se byly zastavily, aby mohla dívka ještě jednou, naposledy pohlédnouti na rodnou vísku a chýšku, chtěla matička promluviti, chtěla dcerušku ještě jednou, naposledy napomenouti; ale v hebkých řasách dívčiných zaleskly se dvě bohaté slzy a matička vypukla v usedavý pláč... Tak stály chvíli vedle sebe. Posléze matička přece se vzmužila. ,Jdi, jdi, má duše drahá! Bratři i sestry tvé také se odtud naposledy zadívali na rodnou vísku a chatrč, oni také zaplakali a pak — pak přece trochu zapomenuli... Jenom občas vzpomenou ve svém štěstí nu mne — a vzpomínka ta dostačí... Jdi — jdi! Vím, že na rodnou vísku zapomeneš, ale na mne nikdy…‘ ,Nikdy, nikdy!‘ zvolala dívka prudce a vášnivě a vypukla jako matka v usedavý pláč. Po chvíli se rozloučily.	 Stařičká vetchá matka zůstala jako vždy, kdykoli se s některým svým dítkem naposledy loučila, pod dubem státi a dívala se i nyní zase za svým miláčkem, jak ubíral se lehkým krokem po lesní stezce, až ve stínu lesa zmizel... Potom se slzami v očích belhala se pomalu nazpět k vísce. A děvčátko —? Sotva mu zmizela rodná víska s očí, sotva že se bylo octlo v stínu lesa o samotě, vyhoupnul se před duševním zrakem jeho divu/plný obraz neznámého světa, do něhož se ubírala. Vidělo před sebou obraz neskonalé krásy — cosi, čeho samo nechápalo a posud jen tušilo — cosi, co je tak milé a sladké jako sny o duši nejdražší... A s jasnou, veselou myslí, s jakou chodívalo druhdy na poutě do sousedních měst a vísek, odkud se za několik hodin zase vracívalo, ubíralo se do světa s malým uzlíčkem pod pažím, nejlehčím to břemenem, jež bylo kdy neslo... Poslední horkou slzu, která se byla z temně modrého oka vydrala, když se naposledy po matičce ohlédlo, vzácnou tuto slzu osušil první vánek, jenž zavál jedlovým lesem — jiná slza po osmahlém líčku více neskanula – – – – Po roce! Kdo vzpomene po roce, že se před rokem loučil a při loučení plakal? Matička si to připomenula... A podvečer vyšla si touže cestou, jako před rokem zrána. Šla po téže stezce, až se octla u lesa na křižovatce pod osamělým dubem, pod kterýmž byla před půl věkem tak šťastnou a před rokem, když loučila se s posledním dítkem, tak nevýslovně truchlivou. Dobelhala se k dubu namáhavěji nežli vloni; ale tentokráte se s nikým neloučila... Chvíli postála pod dubem, nato se opřela o omšený jeho kmen, posléze sedla, zadumala se a usnula... I viděla ve snu překrásnou velkou vísku — jak představovala si v duchu neznámý jí svět, do něhož byla všechny své dítky vyslala. Kolkolem zahrady, pole a luka a v dáli věnce lesnatých hor... I nejmladší, poslední, nejmilejší svou dcerku viděla—ve velkém statku — v čisté prostranné sednici — u přeslice u okna... Jest oblečena v čisťounké kartonové šaty, na hlavě má sněhobílý šáteček s růžovým okrajem, na osmahlé šíji šňůru granátů. Sedí majíc ruce složeny v klín a dívá se snivě i čarokrásnou zahradu, v kteréž zlaté paprsky zapadajícího slunce a šeré stíny večerní o nadvládu zápasí. Tvář děvice jest v plném světle. Zračí se v ní mír, spokojenost a štěstí... Jen snivé oči zdají se být toužně v dáli upřeny, jako by někoho očekávaly, jako by se bylo duši po někom zastesklo... A nevýslovné uspokojení naplnilo duši matčinu. Bylať si často, přečasto v duchu představovala štěstí a blaho své poslední, nejmilejší dcerky; ale tak svrchovaně šťastnou, jako ji právě viděla ve snu, nedovedla si ji nikdy představiti... Dlouho — dlouho se jí dívala ve tvář	pak ji oslovila... Avšak po prvním pokusu probírá se ze sna a pozoruje, kde se nalézá... Tichý večer byl už rozložil své stíny po krajině... Stařenka pomalu, namáhavě vstává a belhá se ke své chyšce... V týž den a v louž dobu večerní vnikal sporý jen reflex téhož slunce, — jež bylo, loučíc se s pohorskou vískou, paprsky svými líbalo vráskovitou tvář dřímající stařeny pod osamělým dubem — zaprášeným, papírem vylepeným oknem do těsné kuchynky se sporým, starým nádobím.	. Zevšad čouhá nedostatek a nouze. Zvlhlé stěny a strop jsou čmoudem zčernalé, malta tu a tam opadaná. Nábytek odřený, červotočinou prožraný... A u okna sedí ženština v špinavých, rozedraných šatech s polorozhalenými ňadry. Dívá se oknem, v úzkou, pustou, nevlídnou uličku, kterou tvoří dvě řady starých, vysokých domů velkoměstských. Mdlý odlesk sluneční padá na její tvář – bledou, zuboženou, s nevylíčitelným výrazem trpkého zklamání. Před nedávnem ještě svěží líce jsou pouvadlé, a ruce v klíně složeny… Jedna ruka je křečovitě sevřena; držíť pevně smačkaný kus papíru…  Náhle sebou ženština prudce pohnula a vstavši zadívala se přímo před sebe na podlahu – pak zaúpěla… ,Ach, matko, drahá, drahá matko! Já vzpomínám — ale šťastna nejsem a nebudu — nikdy!...‘ Však proč to píšu? Cítí někdo se mnou ubohým? Cítil by, kdybych dodal, že byla ženština ta mojí — matkou?... Mamert Potud rukopis. „Kdo je podepsaný Mamert?“ byla první otázka, kterou jsem si po přečtení prostých a přece tak dojemných řádků mimoděk předložil. Odpověď, aspoň povšechná, nezdála se býti nesnadná; neboť supliky, v kterých jsem byl rukopis ten nalezl, na otázku tu zřejmě odpovídaly. Dle všeho nemohl to být nežli tak zvaný pokoutní písař, jeden z oněch ubožáků, kteří perem svým, mnohdy ovšem velice nemotorným, za několik krejcarů odměny vypomáhají nižším a nejnižším vrstvám lidu v záležitostech úředních i soukromých, v kterých se tyto třídy buď nevyznají nebo nemajíce o nich jasného ponětí nevědí, na koho se obrátit, nebo z různých jiných příčin, obyčejně z nedostatků hmotných, nechtějí nebo nemohou se obrátit na zprostředkovatele autorisované. Jaký div, že z podstaty věci sama sebou plynoucí odpověď na moji otázku vzbudila v duši mé zvláštní představy a vzpomínky. Připomenuv si tak mnohého z těchto ubožáků, s kterýmiž mne byla náhoda svedla, počal jsem přemítati o zvláštním tomto druhu existencí. Pravda — existence tohoto druhu nejsou specie výhradně jen pražské nebo velkoměstské vůbec; v každém menším i malém městě, v každém městy si, ba skoro v každé vesnici a osadičce možno se setkati s pokoutním písařem. Ve velkých městech bývá to obyčejně diurnující nějaké pseudoúřednisko, které si tímto způsobem musí přivydělávat, by nezemřelo hlady nebo nemusilo krást; někdy, a to dosti zhusta, i nějaký úředník v aktivní službě státní, obecní nebo soukromé, kterýž buď z lakoty nebo z potřeby za zády svých šéfů přivydělává; jindy zase nějaký úředník nižší nebo vyšší kategorie, kterýž, nepohodnuv se se svými představenými buď dobrovolně nebo nucené vzdal se kariéry úřednické, nebo byl důvodně neb i bezdůvodně ze služby propuštěn a nyní se životem nuzně nebo bídně protlouká... Skoro vždy však to bývá zběhlý student, mnohdy arci už v stáří pokročilém a po odbytých studiích životních, člověk, kterýž byl z mládí snad v mnohém nad tuctové své spolužáky vynikl, ale později z různých příčin rozbouřenými vlnami vržen byl na úskalí, o které se všechny jeho životní plány rozbily. Velká města, jak už ani jinak býti nemůže, mají arci mnohem větší výběr i v tomto druhu existencí, kdežto městyse a vesnice bez úřadů, bez vojenské posádky atd. musejí bráti za vděk s pokoutními písaři méně inteligentními. Mnohdy to bývá nějaký starý písař obecní nebo panský: jindy bývalý expeditor poštovní, mnohdy bývalý desátník nebo vůbec nějaký chargeant vojenský, kterýž vynikaje přirozeným nadáním, byl se na vojně něčemu naučil a v té neb oné kanceláři pomáhal akta opisovati; někdy však také jen člověk, jenž dovede vůbec něco napsati... Avšak skoro vždy jsou to lidé více méně rázovití a originální, jistý druh mudráků, resonérů, rabulistů, kteří jsouce v rozporu s celým světem, nemají před nikým a ničím patřičné úcty, kteří na vše mručí a hubují, všemu se posmívají a z nichž jenom někteří upadají v extrém opačný: všechno a každého vychvalují, přede vším padají v prach, před každým devotně hrbí záda nebo uctivě a poníženě ruce líbají, kdykoli toho dobrý mrav nebo jakákoli vyšší potřeba káže. Vím sice, že tím, co jsem právě uvedl, nepodal jsem ani stínu nejpovšechnější charakteristicky zvláštních těchto existencí, které vyžadují speciálního a dlouholetého studia, jehož výsledek mohl by být rovněž tak poučný jako zábavný, byť se týkalo studium třeba jen pokoutních písařů jediného města. Jsem jist, že by kniha, v kteréž by byly vypsány osudy desíti pokoutních písařů, mohla být nepoměrně zajímavější a poučnější nežli mnohosvazkové životopisy tolika též státníků, vyšších i nižších hodnostářů a podobných vynikajících osobností, jejichž život bral se výhradně jen ujetou drahou konvenční. Pokoutní písař obyčejně na této tradiční cestě kariéru svou jen zahajuje. Obyčejně bývá z počátku člověk jako tisíce jiných, leda že ta neb ona výstřední nějaká ctnost neb nectnost hlásí se buď zjevně nebo třeba ještě stydlivě k svému právu... Později octne se na scestí, odkud nebývá skoro nikdy vyváznutí... Po nějaký čas snad se ještě brání; ale klesá vždy hlouběji, až se konečně octne na osudné nakloněné ploše, která vede do přístavu poměrného klidu — as resignací stoika zklouzne pak v chmurné, nevlídné, beznadějné zátiší, v němž i nejelementárnější talenty časem svým pozbývají pružnosti, zakrňují neb i zanikají... Na mne aspoň učinil každý z těchto ubožáků, kdykoli se mi naskytla příležitost seznati aspoň částečně a třeba v nejhrubších obrysech jeho osudy, dojem nadmíru truchlivý, ba bolestný. Skoro vždy veplul takový člověk na moře života s růžovými nadějemi optimistů a idealistů. Skoro vždy byl ve všech nebo ve větší části svých nadějí zklamán. Skoro vždy býval v životě odstrkován, odpuzován, ponižován, urážen, tupen, soužen, trápen a týrán. Skoro vždy ukládána mu práce, s které nebyl; skoro vždy nakládána na jeho bedra břemena, pod kterýmiž klesal a která konečně musila ve spojení se vším ostatním přivoditi katastrofu. Pravda, že existují též pokoutní písaři, o nichž jest fama úplně přesvědčena, že truchlivý osud svůj sami zavinili a také zasloužili, že lehkomyslně, lehkověrně vydali se na pouť života, že příliš věřili třpytivým bublinkám a lesklému pozlátku, že důvěřovali přespříliš v šťastnou svou planetu atd. Avšak pozorujte, sledujte takového ubožáka v okamžicích, kdy domnívá se býti nepozorován! Snažte se najiti a spojiti ty nesčetné různé nitky — příčiny, z kterýchž byl osud jeho setkán, zkoumejte původ každé z nich, sledujte její splítání a křižování s životními nitkami jiných lidí, kteří v jeho osud buď dobrovolné nebo mimo- volně zasahali, slovem, snažte se učiniti si o celém jeho životě jasný a nepředpojatý obraz a zděsíte se té spousty nezaviněných nahodilostí, které tu hrály úlohy důležité, mnohdy i rozhodující; zhrozíte se těch nesčetných tajných i zjevných dravců, kteří číhají v životě každého z nás, jak by nám život trudili, zhnusili a otrávili... Tyto a podobné myšlenky vířily mou duší, když po přečtení zajímavý rukopis odstrčil jsem poněkud stranou a zodpověděl si první otázku, která se mi byla namanula. Zanedlouho však mi proti důvodné mé odpovědi napadla závažná námitka. Připomenulť jsem si, že práce pokoutních písařů, nechť už úřední podání, supliky nebo listy soukromé mívají skoro vesměs ráz povrchnosti a šablonovitosti, že bývají sdělány, ba že jsou skoro vždy psány dle starých, tak zvaných šimlů, v kterýchž změní se jen jméno, stav, stáří, byt atd. podavatelův nebo žadatelův, kdežto vše ostatní vypíše se buď úplně nebo po nepatrné jen permutaci jádra věci, o kterouž jde, z prastarého formuláře, kterýž byl už po léta a v sterých neb i tisícerých případech zcela platné služby prokazoval. Přečtený právě rukopis, jakož i obě supliky, jež jsem byl arci jen zběžně přelétl, svědčily však o opaku. Mimoděk vzal jsem do ruky supliku třetí — jak už připomenuto, nejobjemnější — a počal jsem ji čísti s větší pozorností nežli supliku první. Obsah její, vlastně věc. o kterouž v suplice žádáno, byla nepatrná. Bylať to žádost mladé šičky rukaviček, adresovaná výpomocnému spolku pro domácí chudé, a nežádáno v ní za nic jiného, nežli za udělení dříví a ulili pro ochuravělou matku žadatelčinu. A proto mi byla objemnost supliky — tři celé archy — z počátku nápadna a zdánlivě i bezúčelna.	Sotva však jsem přečetl asi polovici prvního archu, nabyl jsem přesvědčení, že pisatel žádosti počíná si důvodně. Ubohá žadatelka, dívka, jak v suplice doslova uvedeno, „šestnáctiletá, počestná a na levou ruku ochromlá“, dívka, „která už po pět roků prací jediné své ruky živí sebe a svou šedesátiletou matku, která už po pět roků churaví a nemůže si ničeho přivydělati“, žádá — „nikoli pro sebe, nýbrž pro svou matku za poskytnutí výpomoci...“ V žádosti uvedeno dále, že „v nejhlubší pokoře a uctivosti podepsaná podává sice tuto žádost už po čtvrté, poněvadž byla po třikráte odmrštěna připsáním slov: „Žádosti této nelze vyhověti“; ale kojí se nadějí, že slavný výbor spolku ku podpoře domácích chudých opětnou tuto její úpěnlivou prosbu neoslyší, když vezme v úvahu podrobně uvedené důvody žadatelčiny... Poté uváděny důvody ty prostě a jasně jeden po druhém a zahájeny důvody povšechnými; stručným a přece podrobným vylíčením posavadního života žadatelky a její matky. Dále vylíčeny týmže jasným a přehledným způsobem poměry, v kterýchž nyní žijí, a posléze uvedeny některé příčiny, pro kteréž, jak se žadatelka domnívá, byla žádost její po třikráte zamítnuta se snahou mírným, poníženým a přece věcně přesvědčujícím způsobem buď úplně je vyvrátiti nebo aspoň na pravou míru přivésti. Z těchto posledních zajímal mne nemálo důvod poslední, jejž tuto kladu doslova. „Zdá se mi,“ praveno v suplice, „a slavný výbor neračiž mi domněnku mou vykládali ve zlé — že snad otec můj a poměr jeho k mé matce a vůbec ke každému, s kým se byl v minulých šesti, sedmi letech setkal, byl pravou příčinou, pro kterouž byla žádost v úctě podepsané několikráte zamítnuta. Pravda sice a já nechci a nemohu před slavným výborem tajiti, že každý, kdo otce mého v posledních letech seznal, pokládá jej za člověka nehodného, zpustlého, vášnivého a divokého, za člověka, který, nejsa s nikým a s ničím spokojen, opíral by se — kdyby totiž mohl — ze všech sil a do posledního dechu svého všemu, co budí jeho nespokojenost, a každému, s nímž nesouhlasí. Pravda sice, nešťastný otec můj následkem tohoto rozporu duševního začasté vzpouzel se veřejné moci, že posmíval se vrchnosti a tropíval si šašky z tak mnohých ustanovení zákonních, která se pokládají za našich dnu za posvátná; pravda také, že byl přeubohý můj otec často za tylo své výstřednosti přísně a snad i po zásluze potrestán; ale vše to zdá se mi býti výhradně jen vinou, za kterou nemůže býti odpovědnou činěna osoba jiná, byť i byla pravému vinníku sebe bližší... Pravda také, že otec můj opustil před lety mou matku i mne, jediné své dítě, vedl po dlouhý čas život potulný, že štítil se práce a dával přednost žebrotě; ale já nemohu ani na základě nejjizlivějších pomluv uvést i ničeho, z čeho by se mohlo soudili, že je člověk špatný; neboť ani jedinkráte nebyl trestán ani pro krádež, ani pro zpronevěření, aniž pro ublížení někomu nebo pro jakýkoliv skutek, kterým se člověk stává opovržení hodným pro každého a pro všechny časy. Pravda také, Že otec můj, vrátiv se z bludné své potulky po světě sláb, vysílen, chorý a k práci neschopen byl matkou mou přijat vlídně a přátelsky; pravda, že nezbylo mi, nežli napnouti veškeré své síly, bych ubohému otci opatřila aspoň nejnutnější skývy chleba, by nezemřel hlady — ale já jinak nemohla — vždyť je muž ten, byť i celý svět jím opovrhoval, přece jen mým otcem... A proto kojím se blahou nadějí, že slavný výbor v uvážení všech těchto okolností, obzvláště po uvážení pravdivého stavu věcí poníženou moji prosbu tentokráte neoslyší…“ Potud úryvek supliky. Přiznávám se, že jsem četl již na sta suplik a žádostí všelikých; ale takovou, jako jsem byl právě dočetl, neměl jsem posud ještě nikdy v rukou. Vše bylo tak prostě, klidně a chladně vypravováno, každá věta, každé slovo zdálo se být přesně odváženo a z celku i podrobností vysvítala nepopiratelná snaha vypravovat vše věrně, upřímně, pravdivě; slovem byl to, jak se v hantýrce úřední říkává, kus poctivé práce konceptní. Již pouhé vyzkoumání a stanovení pravého stavu věci stálo koncipistu zajisté nemalého namáhání, nežli mohl přikročiti k rozvržení a nejúčinlivějšímu urovnání materiálu. Známoť, že si tak nebo aspoň podobně žádný, nebo málokterý koncipista počíná; skoro každý hledí stranu, jejíž zájmy má na zřeteli, postaviti do světla pokud možná nejpříznivějšího, skoro každý hledí věci, které by mohly býti za závadné pokládány, více méně důmyslně zakřidovati nebo jich chytře a obratně pomíjí mlčením. Zde však bylo pracně sebraného materiálu užito se vzornou svědomitostí. Dle všeho nebylo z něho pranic vypuštěno, nic zahalováno neb okrašlováno; byl toliko co možná nejvhodněji rozčleněn a ve všem — takový dojem aspoň na mne celá suplika učinila — šetřeno s katonskou přísností pravdy. Nebyla to tudíž jedna z oněch šablonovitých prací konceptních, které se píší, aby byly prostě odbyty, aniž z oněch, jejichž účelem jest rafinované zatušování pravého stavu věcí a zjednání průchodu bezpráví třeba na úkor pravdy a práva, nýbrž kus svědomité duševní práce člověka poctivého a pravdy milovného. Svědomitost ta byla zároveň vysvětlením pro nápadnou, zdánlivě neodůvodněnou objemnost supliky, obsahem svým tak prosté a jednoduché. Rozvláčnost ta však byla jen zdánlivá — suplika četla se přes všechnu věcnou suchopárnost jako úryvek románu a po jejím přečtení byl jsem úplně přesvědčen, že člověk nepředpojatý žádosti té vyhověti musí. Jaký div, že za takových okolností počal mě koncipista supliky v nemalé míře zajímati. Osobnost jeho arci mi tanula na mysli jen jako v mlze. Byltě jsem jej spatřil jen zběžně a v nedostatečném osvětlení, a setkav se s ním poznovu, sotva bych jej byl poznal; ale duše jeho zdála se z podivných suplik a zvláště z idylického náčrtu jeho ke mně mluviti tak výmluvně, že jsem se rozhodnul vyhledati jej a ztracené spisy mu vrátiti. Nevěda o něm více, nežli že se jmenuje Mamert, a že jest nejspíše pokoutním písařem, nezbylo mi, nežli se na něj poptati v hospůdce, v které jsem jej spatřil po prvé. Tak vydal jsem se se suplikami v kapse následujícího dne odpoledne na cestu na Nový svět. Den byl jasný a ačkoli poněkud parný, přece příjemný. Přibyl jsem na Hradčany po čtvrté hodině, zabočil do úzké uličky Nového světa a zanedlouho stál jsem před cílem své cesty, před hospůdkou. Dveře byly dokořán otevřeny a s ulice viděl jsem dovnitř místnosti dosti jasně. Jediný pohled však mé poučil, že nenalézám se před začmoudlou, nevlídnou a pustou krčmou, jak se mi jevila za noční doby, když jsem se byl mimoděk před ní po prvé zastavil, nýbrž před malou, čistě vybílenou, přívětivou hospůdečkou. Dle všeho byla teprve před několika dny, a to již po výjevu, jehož jsem byl svědkem, vybílena a tak zbavena pošmurné, nevlídné své romantičnosti. Vešel jsem dovnitř, sestoupiv po vyšlapaných dřevěných schůdkách. Avšak i vnitřek ničím neupomínal na divoce romantické pusté krčmy, v kterýchž nám románopisci tak rádi líčívají výjevy prostého lidu nebo chátry — vše bylo tak jednoduché a zároveň vlídné, čisťoučké a přívětivé, jako by vlastník nebo nájemce hospůdky chtěl — ovšem jen vzhledem ke svým chudičkým poměrům — s nejlepšími hostinci závoditi. Podlaha byla čistě vydrhnuta, stěny a strop, jak už připomenuto, znova vyleštěny; toliko pět podle stěn rozestavených stolů pamatovalo sice již hezkou řadu let, ale i ty byly vesměs čistě vydrhnuty, a jeden z nich, nalézající se nedaleko velkých kachlových kamen, byl pokryt čistým, světlemodrým ubrusem s bílými arabeskami. Se stropu visela velká petrolejová lampa. Na jedné stěně a sice přímo proti dveřím visel dřevěný krucifix, po pravé straně primitivní vyobrazení bitvy u Novary, po levé pak rovněž tak primitivní kamenorytina, znázorňující taktéž výjev ze života vojenského. Hospůdka byla prázdná; přistoupil jsem tudíž blíže k obrazu. Spatřil jsem skoro pustou, jen v pozadí sporým chroštím omezenou pláň — vojenské cvičiště, na němž se vojsko cvičívá v střelbě do terče. V pozadí bylo též viděti náspy z písku. Popředí bylo živější. Po pravé straně stojí kyrysníci koňmo s vytasenými palaši, po levé pak tři polní myslivci, majíce k noze zbraň a upírajíce zraky své na důstojníka, jenž v středu obrazu přistupuje právě k muži s výraznou, plnovousem zarostlou a mužnou odhodlanost jevící tváří. Muž ten má na sobě pouze tmavé spodky beze šlí a košili, na prsou zpola rozhalenou. Drže v každé ruce jeden cíp bílého, na délku složeného šátku dívá se podobně jako myslivci blížícímu se důstojníku v tvář — ale z celého držení těla jeho nelze uhodnout, chce-li si připraveným šátkem oči teprve sám zavázat nebo byl-li šátek ten s očí strhnul... Za mužem viděti odjíždějící kočár a před ním nevelikou hromadu hlíny — patrně stojí muž ten těsně za vykopanou, se strany diváka hlinou zakrytou jamou... Obraz sám o sobě byl výmluvný; ale přesto pohlédl jsem pod obraz a četl zde tučným písmem slova: „ROBERT BLUM’S TOD,“ a pod nimi písmem drobnějším poznámku: „ 9. November 1848.“ Pohled na primitivní vyobrazení posledních okamžiků nyní už skoro úplně zapomenutého politického agitátora vídeňského v prosté hospůdce Nového světa, kde snad živá duše jméno Robert Blum nikdy ani nezaslechla, dal myšlenkám mým zvláštní směr. Zůstav před obrazem státi, přemítal jsem, jak se asi obraz ten v těchto místech octnul. Zapomněl jsem tak na účel svého příchodu a po několik minut jsem ani nepozoroval, že nejsem více v hospůdce sám. Znenadání ozval se za mnou dutý, ale dosti přívětivý mužský hlas řka: „Dobrý den, pane!“ Ohlédnuv se spatřil jsem nevelkého, asi šedesátiletého zavalitého muže s přirudlou, spíše lhostejnou než úslužnou ochotu jevící tváří. Byl to hostinský, jenž pak vida mne vejiti byl patrně potichu vešel z postranních dveří z kuchyně nebo z bytu do hospůdky vedoucích. „Dobrý den,“ opakuju monotonně. „Díváte se na obraz, před kterým stojíte,“ míní hospodský s mírným přízvukem kamarádské důvěrnosti. „Nu netrpěl dlouho — mířili jsme, jak se na dobré střelce sIuší a patří — já přímo do srdce…“ „Vy?“ uklouzlo mi mimoděk. „Já!“ opakoval tázaný dutě, upíraje na mne velké hnědé oči s jakousi nesmělou, skoro ostýchavou pýchou, načež živě dodal: „Byl jsem mezi třemi myslivci — jak je vidíte na obraze uprostřed... Moje podobizna to arci není — ostatně také vidíte, že jsou všichni tři myslivci obličeji tak obráceni, že není vidět, nežli část tváří — ale já tam stál přece, jako stojím právě před vámi…“ Chtěl jsem něco odpovědět, ale muž, kterýž byl Robertu Blumovi mířil jak se sluší a patří — přímo do srdce, mne předešel, řka ještě živěji nežli dříve: „Pověsil jsem si sem obraz ten na památku jako tamhle ten —“ při tom ukázal rukou na vyobrazení bitvy u Novary a pokračoval: „Tam jsem se bil — vlastně chci říci – tam jsem střílel jako zběsilý... Kde jaký strom, kde jaká strouha, kde jaký mezník nebo kámen — vše jsem si už zdaleka vyhlídl, abych se mohl ukrýt a z úkrytů pak jsem pálil do proklatých Sardů jako do vrabců...“ Při posledních slovech přelétl až dosud lhostejnou tvář jeho úšklebku podobný úsměv. Nebylo pro mne žádné pochybnosti, že stojím tváří v tvář jednomu z onoho druhu brutálních vysloužilců, kteří sobě z let vojenské své služby nic tak rádi nepřipomínají, jako okamžiky, kdy jim bylo popřáno popustit úplně uzdu své zvířeckosti. Zmocnila se mne jakási trapná nevolnost, jako když se člověk mimo nadání octne v místě, kde se domníval nalézti dobrého přítele a setkává se tam s osobou zcela cizí, která jej z místa toho odhání. Zdá se, že hostinský zpozoroval v tváři mé známky nevrlosti; zamžouralť očima, jako činívají zchytralí lidé, chtějí-li svou rozpačitost ukryti, a připomenul po kratinké pomlčce tónem úslužně přívětivým: „Přejete si, pane, piva?“ Kývl jsem hlavou. Zatím, co hostinský zmizel v postranních dveřích, aby mi přinesl pivo, usedl jsem za stůl přímo proti vyobrazení posledních okamžiků Blumových a opřev hlavu o pravou ruku zadíval jsem se před sebe na stůl. Hostinský vrátil se za několik minut a spatřiv, že sedím za stolem nepokrytým, strhl ubrus s vedlejšího pokrytého stolu, prostřel jím stůl, za nímž jsem seděl, a postaviv přede mne sklenici piva usedl — jak mívá tento druh malých hostinských ve zvyku, když k němu zavítá osamělý host — za týž stůl přímo proti mně a zády ke stěně, skoro pod výše připomenuté vyobrazení. Chvíli jsme oba mlčeli. Posléze ozval se hostinský, řka úsečně a přece tak vlídně, jako činívají neznámí lidé, chtějí-li s někým zahájiti rozmluvu: „Ráčíte být nejspíš cizinec?“ Zavrtěl jsem záporně hlavou. „Tedy Pražan — nejspíš z jiné čtvrti — ze Starého nebo Nového Města,“ připomenul hostinský živě a nečekaje ani, potvrdím-li jeho domněnku nebo ji popru, dodal: „Já bych se chtěl založit o nevím co, že jsem vás už někdy viděl...“ „Možná,“ dím ironicky. „Není také divu,“ ujal se znovu slova hostinský. „Praha je přece jen malé město... My na Hradčanech, na Pohořelci a zvláště na Novém světě arci zřídka kdy přicházíme dolů a přes most na druhý břeh — právě tak jako staro- a novoměstští zřídka kdy přicházejí sem k nám — ale někdy se přece stane, že musíme někam sejít, a tu pak není divu, že si pamatujeme člověka, kterého dva-, tři- neb vícekrát potkáváme — obzvláště potkáme-li jej někdy na Malé Straně... Ti s druhého břehu nejsou tak všímaví jako my. Pochopitelno. My tu nahoře tvoříme jaksi zvláštní obec — známeť jeden druhého skoro jako na vesnici a všímáme si skoro každého, kdo sem k nám zavítá a koho po prvé spatříme. Ti tam na druhém břehu se tak neznají; proto si také cizích tváří tak nevšímají jako my. Ostatně, kdyby bylo snazší spojení s druhým břehem nebo kdyby tu u nás byly lepší obchody, nějaké továrny nebo kdyby ta naše čtvrť vůbec byla jiným čtvrtím aspoň podobna, bylo by zanedlouho jinak — ale tak nelze se nadíti, že by...“ Zdá se, že by byl hostinský ve svém výkladu ještě několik minut pokračoval, kdyby byl nepozoroval, že počíná slunce vnikat otevřenými dveřmi přímo na stěnu nad stolkem, za nímž jsme seděli. Ustal tudíž ve svém výkladu, vstal, a přiblíživ se k zaskleným dveřím, přivřel je poněkud a stáhl záclony. Avšak jedna záclona byla nahoře protržena, takže paprsky slunce vnikaly, ovšem že jen spoře, na stěnu a náhodou osvětlovaly nyní skoro výhradně vyobrazení Blumový popravy. Mimoděk zadíval jsem se na obraz a díval se naň, i když se byl hostinský zase ode dveří vrátil a za stůl zasedl. „Zdá se, že se vám obraz ten líbí,“ podotknul po malé pomlčce s mírným nádechem samolibosti. „Znal jste Roberta Bluma?“ optal jsem se, aniž bych byl na položenou otázku odpověděl. „Jakžpak ne?!“ odpověděl nadmíru živě hostinský. „Stálť jsem před ním jen několik kroků, — tak pět nebo šest... Díval jsem se naň po několik minut, než bylo vše připraveno — pak nám dáno znamení — a v mžiknutí oka bylo po všem...“ „Jak vám při tom bylo?“ „Jak mi bylo?“ opáčil hostinský, zamžourav opět trochu očima, jako by byl poněkud na rozpacích, co a jak odpovědít, ale hned pokračoval: „Jak mi — prosím vás — mohlo být?! Nejinak než jako když jsem střílel do terče... Člověk se postaví s nabitou puškou — na dané znamení namíří a na další znamení spustí. Toť vše! Jakž mi tedy mohlo být? Vždyť pak jsem nestřílel v životě svém po prvé...“ „Pravda, pravda,“ přikývnul hostinský. „Vzdálenost bývá v takových případech vždycky nepatrná. A přece se dosti zhusta stane, že odsouzenec po prvních třech ranách nepadne, a padne-li, že není mrtev; proto bývají tři řady vojáků za sebou v reservě. Netrefí-li dobře řada první, vypálí druhá nebo...“ Nedořekl. Kdosi šel právě podle hospůdky a zastaviv se na okamžik přede dveřmi, mluvícího přerušil. Když však ihned zase ode dveří odstoupil, obrátil hostinský pozornost svou opět ke mně. „Byl jste k exekuci tě komandován nebo jste se hlásil dobrovolně?“ optal jsem se. „Dobrovolně, dobrovolně, pane,“ odpověděl hostinský s nápadným chvatem. „Nechlubím se — ale tolik snad přece mohu říci, že jsem byl tenkráte výborným střelcem. A jedině proto jsem se přihlásil dobrovolně, aby se nestalo, co jsem byl kdysi na vlastní oči viděl: že totiž vypálila na odsouzeného i třetí řada a on zůstal krváceje z pěti nebo šesti ran jako sloup stát... Blum padl po prvním výstřelu a já — jak už jsem byl řekl — mířil přímo do srdce. — Prokázal jsem mu tedy spíše dobrodiní...“ Chladnokrevnost, s jakou byla slova ta pronesena, působila na mne mrazivě. Chtěje přivésti řeč na jiný předmět, optal jsem se jen tak ledabylo: „Jste Pražan?“ „Ne, ne,“ zní chvatná odpověď. „Pražané a vůbec děti velkých měst nebývají dobří, tím méně výborní střelci. K tomu je třeba, aby člověk zacházel s puškou už od nejútlejšího mládí — puška musí se mu stát nejlepší a nejvěrnější družkou života. Bez pušky se neudělá ani kroku. S puškou na rameně jde se do kostela, do hospody, na návštěvu i na procházku — a všady, kde se naskytne nějaký terč, musí puška v mžiknutí oka s ramene a rána padne. Jen tak je možno, aby si člověk vycvičil oko, ucho i ruku a vše ostatní. Vždyť přece víte, že musí být střelec především chladnokrevný, ostražitý a na vše připraven, což bývá sice vrozeno, ale přece musí být den co den s pílí cvičeno.“ „Jste tedy venkovan, nejspíš odněkud, kde jest mnoho lesů,“ přerušil jsem theoretický výklad hostinského. „Narodil jsem se v bídné chaloupce v lese,“ odpovídá hostinský s přízvukem samolibosti. „Otec můj byl hajným na panství knížete, jenž byl roku 1848 vrchním vojenským velitelem v Praze — Alfreda Windischgrätze.“ „Aj!“ uklouzlo mi mimoděk a poněkud přitlumeně. Prostinké citoslovce to však pohnulo hostinského k dalšímu výkladu. „Kníže pán,“ počal neobyčejně živě, „býval také výborný střelec. Pamatuju se na něj, když k nám přijíždíval na hony. Chladnokrevným, jak se sluší na dobrého střelce, sice nebyl — naopak byl prudký, ale měl ucho a oko jako jestřáb. Zaslechnout nejnepatrnější šelest v houští neb v koruně stromu — pušku k líci a zvíře na mušce. Já sám se tomu často podivil, jak rychle dovedl vypátrat živý terč. A živý terč je prožluklá věc! Mihne se vám před očima, a dříve nežli strhnete pušku s ramene nebo, máte-li ji připravenu, dříve nežli namíříte, změní takový živý terč desetkrát své stanovisko. Já byl sice výborný střelec, ale živý terč mi byl trnem v oku — musil jsem vždycky déle mířit, než jest při živém terči možno. Zato byl kníže pán v palbě do živého terče mistrem nade mne. A víte, čemu se u našeho knížete nejvíce divím? Že byl tak dobrý střelec a že si za červnové revoluce v Praze ani jednou vlastnoručně nevystřelil! Ale ne, ne, tomu se přece tak nedivím jako zvláštní jeho chladnokrevnosti, kterou byl tenkrát osvědčil. Kdo jej znal jako já, musí se podiviti, že muž tak prudké, popudlivé povahy jako on, dal tenkráte bombardovat celé město a se všech stran. Vždyť přece snad víte, že mu byla paní zastřelena!“ „Patrně k tomu měl své příčiny,“ připomenul jsem chladně a lakonicky, když byl hostinský umlkl. „Tak soudím také já,“ míní hostinský; „ale přece jsem si to nikdy nedovedl vysvětlit. Já na jeho místě – ačkoli jsem člověk chladnokrevný — byl bych si zcela jinak počínal, obzvláště kdybych byl věděl, jako věděl kníže Windischgrätz, že jsou v Praze také takoví ptáčkové jako tamhle ten!“ Při posledních slovech nahnul poněkud hlavu stranou, jako by se chtěl podívat na stěnu, k níž byl zády obrácen, a zvedl levou ruku do výše, jako by chtěl i nechtěl ukázat na vyobrazení vojenské popravy. „A víte vy, kdo byl Robert Blum?“ optal jsem se, aniž bych byl měl při otázce té něco na zřeteli. Tázaný na mne upřel svůj zrak, jako by chtěl říci: „Aj — ty to nevíš?“ a odpověděl teprve po několika vteřinách. „Kdo byl Robert Blum?“ opakoval monotonně, načež živěji dodal: „Jakýsi Němec — špatný člověk, buřič. Jinak by ho nebyl vojenský soud odsoudil k smrti prachem a olovem. Myslím, že do Vídně buď přivandroval nebo že tam byl někým poslán. Ale nechť už se stalo tak nebo onak — tolik je jisto, že trest svůj právem zasloužil. Ostatně — já ty věci tak neznám — jsem člověk neučený a sotva dovedu něco přeslabikovat. Nevím tedy, proč se takoví a podobní lidé bouří proti vrchnosti a pořádku — a také mi do toho všeho nic nebylo. Byl jsem tenkráte vojákem, a kdo zná vojenskou supernaci, ví co a jak.“ „Vždyť jste pravil, že jste se k exekuci té hlásil dobrovolně, “ připomenul jsem. „Pravda,“ zní chladná odpověď, „a nebylo by mě pranic hnětlo, kdybych byl býval komandován; neboť takoví lidé nezasluhují nežli smrt neb aspoň doživotní žalář. Abych vám ale pověděl všechno, slyšte! Kdysi odpoledne, když jsem ležel v kasárnách na své posteli a ostatní kamarádi, skoro půl setniny, buď jako já leželi, nebo zbraň neb oděv cídili nebo sem tam šukali nebo lelkovali, otevřely se dveře a vstoupil náš poručík. Ti, kdož leželi, vstali, ti, kteří něco dělali, ustali v práci a všichni podle předpisů salutovali. Poručík zůstal stát u dveří a řekl: ,Hoši! Kdo z vás je dobrý střelec, nechť předstoupí!‘ Předstoupilo nás asi patnáct. Postavili jsme se clo řady před poručíka. Poručík nás přehlédl, jako činíval při mustrování, pak prál: ,Hoši! Kdo z vás chce prachem a olovem dopomoci zejtra k smrti odsouzenému na onen svět? Já komanduju!‘ Nikdo se nehýbal; každý váhal. Poručík, složiv ruce křížem, opakoval temně: ,Já komanduju!‘ Teprve po těchto slovech vystoupil jsem z řady a salutoval. Po mně učinilo tak ještě osm soudruhů. A tak se to stalo. Ostatně, kdybyste se chtěl o tom více dozvědět, zeptejte se pana Mamerta!“ „Pana Mamerta?“ uklouzlo mi mimoděk. „Ano, pana Mamerta,“ opakoval hostinský s důrazem a se zvláštním přízvukem na slově pana. „Kdo je ten pan Mamert?“ ptám se dále. „Teď už ubohý starý člověk, asi v mém stáří, ale sešlý, zubožený... Tenkrát však byl ještě švarný muž a poručíkem u mé setniny.“ „Není možno,“ míním nedůvěřivě. „A přece pravda — komandoval při popravě Roberta Bluma.“ „Není malé, drobné, skoro trpaslické postavy?“ „Ano, ano,“ odpověděl kvapně hostinský. „Je vskutku malé, drobné postavy — ale nikoli trpaslické. Cožpak jej znáte?“ „Byl jsem před několika dny před vaší hospůdkou svědkem divokého výstupu. Jakýsi kolohnát byl malým, drobným, suchým starcem vyvlečen na ulici – starce toho zvali Mamertem a zdálo se mi, že jest postavy trpaslické.“ Hospodský hned neodpověděl. Zdálo se, ze přemítá nebo vzpomíná, pak pravil: „Pravda, pravda — už se pamatuju. Ale že by byl pan Mamert postavy trpaslické, není možno. Není velký, pravda – ale má přece pro polní předepsanou míru vojenskou. Možná tedy, že jste se mýlil nebo snad“ — při těchto slovech polož	il ukazovák pravé ruky na čelo, jako by byl duší jeho šlehl důmyslný nápad, a dodal — „nebo se vám tak jen zdálo, když jste viděl drobného, suchého starce rvát se s obrovským starým kyrysníkem, kmotrem Kraftou.“ Musil jsem dát hostinskému za pravdu, že tomu tak býti může; ale dříve nežli jsem promluvil, pokračoval on: „Abych nezapomněl! O smrti Roberta Bluma mohl by vám dát zprávu také kmotr Krafta, i on byl očitým svědkem posledních okamžiků Blumových.“ Poté hostinský vstal a obrátiv se ke stěně, vystoupil na špičky. a sňav vyobrazení, položil je přímo přede mne. „Podívejte se!“ pokračoval ukázav prstem na skupení kyrysníků v popředí vpravo. „Zde byl Krafta — tenkráte ještě kyrysník. Pamatuju se na něj, jako bych ho viděl před sebou. Byl v první řadě prvním; seděl na koni jako socha a díval se neodvratně na odsouzeného. Když pak jsme vypálili, vzepjal se jeho kůň, vyrazil z řady a přeskočil i s jezdcem zastřeleného Bluma... A tuhle“ — při tom ukázal prstem na prostředního z tří polních myslivců — „jsem já — zde Blum“ — při tom ukázal na muže s šátkem v ruce — „a tuhle“ — při tom svezl se prst jeho lehce s postavy delikventovy na postavu vojenského důstojníka – „vidíte poručíka, pana Mamerta.“ Chvíli díval jsem se na vyobrazení s daleko větším interesem nežli po prvé, nato jsem připomenul: „Čím to, že bývalý poručík Mamert tak nápadně sešel? Pokud se pamatuju, učinil na mne v prvním setkání dojem nadmíru smutný.“ Hostinský pokrčil ramenoma a zamžourav očima odpověděl: „Bůh sám ví! Býval švarný důstojník — přísný, ale přece lidský, a všichni ho měli rádi. Také prý byl dosti zámožný. Co na tom pravdy, arci nevím; ale pamatuju se, že nikdy neskrblíval a že žil jako kavalír. Mým představeným byl asi tři léta; pak přestoupil k jinému praporu a od té doby jsem ho v uniformě víc nespatřil. Musil prý — bůh sám ví proč, kvitovat a potuloval se pak po nějaký čas světem; nato zapadl do Prahy.“ „A odkud je rodem — nevíte?“ „Myslím, že se narodil v Praze: ale jistotu nevím. Příbuzných tu aspoň nemá žádných a jen zřídka kdy se k němu nějaký starý známý hlásí.“ „Zdá se, že vede zpustlý život,“ připomínám bezmyšlenkovitě. „Pan Mamert?!“ opáčil hostinský s přízvukem podivení, načež dodal kvapně a horlivé: „Ne, ne, to může být jen pomluva... Pan Mamert žije sice v poměrech trudných, — a bůh sám ví, jak přišel tak na mizinu — ale zpustlý život nevede. Věřte — jako že tu před vámi sedím! Před lety ovšem si také někdy zahýřil — ale teď — aspoň co jsem se s ním po letech poznovu setkal, neslyšel jsem od nikoho, že by byl viděl pana Mamerta jen rozjařeného, neřku-li napilého. Obyčejně přijde, zasedne do kouta, vypije tiše svou sklenici piva a jde po svých.“ „Jak je však možno, aby se rval i na ulici, jako jsem byl toho ondy sám očitým svědkem?“ namítl jsem. Hostinský chvíli mlčel, jako by přemítal, jak záhadu tu vysvětliti, nato pravil vážně a tónem skoro elegickým: „Ach, milý pane! Život lidský má podivné kořínky. Někdo se narodil v úrodné půdě — celý svět se naň usmívá, se všech stran mu kyne štěstí, a přece mnohdy — sotva bylo štěstí vypučelo, už zase vadne, až uvadne. U jiného bývá opak toho. Narodí se v hloží nebo na skále a přece se životem protluče, aspoň tak, že je spokojen.“ Po tomto skoro až básnickém zamudrování podepřel si hostinský pravou rukou bok a pokračoval: „Podívejte se, prosím, na mne! Narodil jsem se v hloží, nikdo se o mne nestaral — plahočil jsem se světem, byl jsem týrán a sužován a přece jsem se životem protlouk'! Dnes bych neměnil ani s ledajakým úředníkem. Jsem svým pánem, mám nějaký ten groš do zásoby a obchod jde obstojně. Copak člověk jako já chce víc? Jsem spokojen. Jak zcela jinak je s panem Mamertem! Vždyť se na ne o dobře pamatuju, když byl ještě mým představeným. Byl to švarný důstojník a každý byl přesvědčen, že bude avansovat, jako by byl synem nějakého knížete. A přece neavansoval, přece musil kvitovat, a pak nu, pak už to šlo rychle. Pomozte si!“ — Hostinský ustal na okamžik ve svém výkladu; ale dříve nežli jsem něco namítl, pokračoval: „A chcete-li si to přece vyložit, připomeňte si, jak by s vámi asi vaši známí zacházeli, kdybyste se po několika letech vrátil do svého rodiště v hadrech a bez groše a musil se toho neb onoho doprošovat o nějakou milost. Tak asi se dařilo panu Mamertovi, když se vrátil z vojny do Prahy. Švarný důstojník přišel sem rozedrán, vysílen jako žebrák. Není divu, že přišel tím o všechen respekt! Kdyby byl přišel — třeba do ciziny v slušném šatě a s nějakým grošem v kapse, byl by si ho každý vážil — tak ale přišel o rešpekt — a bez rešpektu pranic nepořídíte! A k tomu je pan Mamert takový dobráček, že byste marně hledal podobného. Ještě teď, když potřebuje každý groš, rozdělil by s každým, kdo má nouzi, i poslední sousto. A to nedodává rešpektu! Kdyby si mohl nebo chtěl a dovedl dupnout, kdyby dovedl udeřit pěstí na stůl — věřte, že by bylo vše jinak. Mnohý by se ho bál, jiný by se zas ostýchal škádlit jej — ale poněvadž je vtělená dobrota, myslí skoro každý, že mu nějaký ten šprým neuškodí.“ „Ale tím vším nelze vyložit nebo ospravedlnit rvačku na ulici,“ namítl jsem. Hostinský pokrčil ramenoma a po malé přestávce odvětil: „Nevím sice sám, co a proč se ondy stalo, že vyhrnuli se až na ulici. Jindy škádlívají pana Mamerta jen v hospodě a nepamatuju se, že by bylo kdy došlo k násilnostem. Pan Mamert se obyčejně jen kaboní, a pronese-li někdy nějaké slovo, neublíží nikomu, nechť to kdokoli, tím méně aby ublížil kmotru Kraftovi.“ „Posud ničeho nechápu,“ připomenul jsem, když se byl hostinský na okamžik odmlčel, a to patrně jen z nedostatku důvodů, kterými se snažil vyložiti mi něco, co zdálo se být i jemu temným. Avšak prostá otázka má vzbudila bud’ chladným nebo příkřejším tónem svým podezření hostinského. Změřiv mne sebevědomým, skoro hrdým pohledem, jako by chtěl říci: „Aj! ty tak! — Ale ty na mne přece nevyzraješ!“ ozval se s ostrým, polo odmítavým, polo vyzývá přízvukem: „Dovolte, pane — kdopak vlastně jsme?“ Náhlá změna tónu i slova sama překvapila mě v té míře, že jsem nedovedl hned odpovědít. „Ano, pane, — kdo jsme?“ opakoval hostinský s důrazem na slůvko kdo. „Ptám se vás, kdo jste, že se na všechno tak vyptáváte?“ Chtěl jsem odpověděti; avšak poněkud již uražený a nakvašený hostinský mě předešel, řka: „Dovolte, pane! Mně je sice host jako host; ale když chce někdo ze mne rozum tahat jako vy — nu, to si přišel na pravého!“ Klid, zračící se u vědomí mé nevinnosti v mojí tváři, nezůstal na popudlivého muže bez dojmu. Zadívalť se mi při posledních slovech svých přísně, ba hněvivě do očí; ale nepozoruje v nich ani záblesku šalby neb úskoku, zadíval se k zemi a rovněž tak náhle, jako byla podrážděnost jeho vypukla, změnil tón hlasu optav se zdvořile: „Přejete si s panem Mamertem mluvit? Nebo snad chcete, aby vám napsal nějakou supliku?“ „Ani to, ani ono,“ odvětil jsem klidně a přívětivě. „Neznámť ho — nevím, co bych s ním mluvil — a supliku bych si dovedl napsat sám.“ „Proč se tedy po něm tak důtklivě vyptáváte?“ vpadl mi hostinský poznovu s ostrým přízvukem podrážděné nedůvěry do řeči. „Rád bych mu odevzdal tyto supliky,“ dím nato, vytáhnuv spisy z kapsy a klada je na stůl. Hostinský vzal supliky do ruky, a drže je neobyčejně daleko od očí, snažil se vyzkoumati, zda-li to skutečně rukopis páně Mamertův. Po chvíli kývnul několikráte hlavou a klada supliky zase na stůl, pravil tónem uspokojenosti: „Pravda, pravda — to je písmo páně Mamertovo. Ale kdepak jste k těm suplikám přišel?“ „Nalezl jsem je.“ Hostinský zavrtěl hlavou řka: „Podivno, ba skoro až k neuvěření, že by mohl pan Mamert něco ztratit. Jeť tak úzkostlivě opatrný, že opatrnějšího Člověka neznám.“ Pověděl jsem tudíž, za jakých okolností jsem supliky nalezl, a teprve nyní zdál se hostinský slovům mým aspoň poněkud věřiti. Avšak hned v následujícím okamžiku jevila tvář jeho poznovu nedůvěřivost. Pravilť tónem rovněž tak vyzývavým jako nedůvěřivým: „A vy mu supliky ty přinášíte schválně až sem?“ „Ano,“ dím chladně. — „Jiný na vašem místě by se podíval, co to je, a zahodil by to.“ „Možná; ale já nahlédnuv ve spisy seznal jsem, že není to práce člověka zcela obyčejného, a jedině proto...“ „Ah tak!“ zvolal hostinský táhle, a hned nato dodal živě: „Pravda, pravda — pan Mamert není člověk obyčejný.“ „A proto mne zajímá,“ připomenul jsem. „Nemohl byste mi pověděti, kde bydlí, abych mu mohl nalezené supliky vrátit?“ Poslední slova má vzbudila poznovu nedůvěru a podezření hostinského. Přeměřilť mě opět oním zvláštním pohledem, jako by chtěl říci: „Však ty mne přece neošálíš, kdybys se tvářil sebe nevinněji!“ a pravil s chladnou zdvořilostí: „Lituju, že vám nemohu posloužit; nevím.“ Věděl jsem, že mě hostinský zápornou odpovědí tou z pouhé nedůvěry ke mně pouze odbyl, a proto uznal jsem za vhodné neptat se více. Odmlčev se zastrčil jsem supliky do kapsy a zaplatil. Také hostinský ani slova více nepromluvil. Teprve když jsem zaplatil, připomenul obvyklým tónem hospodské zdvořilosti: „Děkuju,“ a když jsem vstal od stolu, abych odešel, vstal i on, jako by mě chtěl ke dveřím doprovoditi. Beze slova učinil jsem dva kroky kupředu; vtom ozval se hostinský: „Dovolte, pane! Nemůžete mi povědít, kdo jste?“ Zůstav státi obrátil jsem se, řka s lhostejným úsměvem: „Vždyť mi nedůvěřujete!“ „Přece, přece,“ míní hostinský chvatně. Pověděl jsem tedy, kdo jsem. Nedůvěřivý hostinský však přece ještě váhal. Podezřívavá nedůvěřivost jeho byla mi nevysvětlitelná; nechápalť jsem věru, jak může někdo, byť i zcela neznámému člověku, odepřít odpověď na otázku, kde bydlí pokoutní písař, jehož obydlí bezpochyby znalo celé okolí neb aspoň oni lidé, kteří byli služeb jeho již někdy potřebovali. Avšak přece zůstal jsem klidně stát čekaje, zda-li a jak mi hostinský odpoví teď. Tak stáli jsme několik okamžiků mlčky proti sobě, až se ozval hostinský. „Odpusťte, pane!“ pravil. „Jsem člověk popudlivý, ale přímý, a proto vám povím pravdu. V prvním okamžiku, když jsem vás spatřil, měl jsem k vám neobmezenou důvěru; později však se mi zdálo, že jste přišel za zcela jinou příčinou, než abyste panu Mamertovi vrátil nalezené supliky.“ „A za koho mne pokládáte?” optal jsem se s nezměněným klidem. Hostinský i nyní váhal chvíli s odpovědí, načež přitlumeným hlasem připomenul: „Za tajného.“ Odpovědi takové jsem se nenadál; ale vysvětlovala podezřívavou nedůvěru hostinského. „A jak bych vám měl dokázat, že nejsem tím, zač mne pokládáte?“ optal jsem se. Hostinský pokrčil rozpačitě ramenoma. „Či hrozilo by snad panu Mamertovi nějaké nebezpečí,“ pokračoval jsem, „kdyby se po jeho bytě poptával skutečně nějaký tajný policista?“ Hostinský pokrčil sice i tentokráte ramenoma, ale otázka má přivedla mu patrně na paměť, že jest pan Mamert osobnost rovněž tak krotká jako v policejním ohledu zcela nezávadná. „Nebo se snad domníváte, že policie neví, kde pan Mamert bydlí?“ Teprve tato má otázka zaplašila nedůvěru hostinského aspoň v té míře, že pochopil bezpodstatnost její; odpovědělť: „Nesoudím ani tak, ani onak; vímť, že obydlí páně Mamertovo není policii neznámo; pan Mamert bývá dosti často na policii a u soudu v záležitostech úředních.“ „A co tedy vzbudilo vaše podezření?“ optal jsem se s přízvukem mírné výčitky. Hostinský nedovedl odpověděti; patrně si toho nebyl, jak u lidí horkokrevných a popudlivých často bývá, ani sám vědom. Pokrčilť poznovu ramenoma a zamžoural očima, jako by chtěl říci: „Nepochopuju sám, jak to možné; ale přesto přece se nemohu nedůvěry své zbavit ani nyní.“ Chtěje nedůvěru jeho zaplašiti úplně, pravil jsem: „Ostatně, abych vás úplně přesvědčil, že nemám nižádného zájmu na osobě páně Mamertově a že nejsem tím, zač jste mne pokládal, odevzdám supliky vám. Doručte je, prosím, panu Mamertovi a řekněte mu, libo-li vám a uznáte-li toho potřebu, kdo je nalezl. Jiného důkazu vám dát nemohu.“ Po těchto slovech vytáhl jsem supliky z kapsy, a podav je hostinskému, udal jsem, kde bydlím, a obrátil se k odchodu. Sotva jsem učinil tři kroky směrem ke dveřím, ozval se hostinský: „Odpusťte pane!“ pravil tónem upřímným a důvěrným. „Věřím vám nyní na slovo.“ „Ne, ne, milý pane,“ odvětil jsem navzájem taktéž tónem upřímným a důvěrným. „Posud nejste přesvědčen — a poněvadž mi skutečně na ničem více nezáleží, než aby byly supliky panu Mamertovi vráceny, doručte mu je, a tím bude vše vyrovnáno.“ Rozhodný tón můj hospodského přesvědčil, žeť marné napravovat, co byla nedůvěřivost jeho zavinila. Zdálo se, že jej počínám nyní zajímat já; a že by mi byl snad ochotné pověděl vše, nač bych se byl ptal. Nicméně v okamžiku tom byl mi i pan Mamert zase tak lhostejnou osobou, jako kterýkoli jiný člověk, s kterým jsem se byl náhodou setkal nebo jej jen zběžně zahlédl. Dav hostinskému sbohem, vyšel jsem z krčmy a dal se směrem k domovu. U záhybu ulice jsem se mimoděk obrátil a spatřil hostinského, stojícího se suplikami v ruce před krčmou. Díval se za mnou. Já však lhostejně se obrátil a šel dále; hostinský i pan Mamert mne v okamžiku tom pranic více nezajímali. Po několik hodin bylo mi skutečně všechno lhostejno. Na cestě k domovu pozapomněl jsem nejen na nedůvěřivého a popudlivého hostinského, nýbrž i na ubohého pokoutního písaře. Ale když jsem pozdě navečer doma ulehl a myšlenkám i vzpomínkám svým ponechal úplně volnou uzdu, vyhoupnul se před duševním zrakem mým obraz muže, jenž byl Robertu Blumovi mířil, jak se sluší a patří — přímo do srdce, tak živě, že jsem po několik hodin nepřemítal než o něm a jeho bývalém představeném. Mnohé, co mi byl o tomto svém představeném napověděl, počalo dráždit zvědavost moji v takové míře, že mě počal neznámý pokoutní písař zanedlouho daleko více zajímat, nežli by mě byl snad zajímal, kdyby mi byl sám a úplně o životě svém vypravoval. Postava jeho vznášela se přede mnou z počátku jen jako mlhavá silueta; když však jsem si později připomenul jeden z napověděných momentů po druhém, když obraznost počala mezery prvotní ledabylé kontury doplňovat a mnohé, ovšem zcela libovolně vyplnila, učinil jsem si o muži tom také určitý a zvláštní obraz, ale zároveň také zcela falešný a skutečnosti naprosto neodpovídající. Zanedlouho nebylo pro mne nižádné pochybnosti, že byl život muže toho nadmíru pestrý, zajímavý, snad i bouřlivý a divoký, než octnul se v pražském zákoutí ve stavu tak zbídačelém. S takovými myšlenkami jsem usnul. Avšak pokoutní písař znepokojoval mne i ve snu. Viděl jsem jej rovněž tak živě a v téže podobě, jakou jsem si byl o něm v bdění učinil — viděl jsem, jak blíží se plíživě k mému loži, jak usedá a klade studenou ruku na mé čelo, ba slyšel jsem i apatický, přitlumený jeho hlas: „Ubožáku! Jak útrpně na mne pohlížíš! Pravda — ty jinak ani nemůžeš; neboť ty ani netušíš, jak šťastným a blaženým může být člověk i zdánlivě nejzbídačelejší...“ Přitom jsem procitl. Připomenuv si, že vše to pouhý přelud zmotaného snu, usnul jsem zanedlouho poznovu a neobyčejně tvrdě. Když pak jsem zrána procitl, byly myšlenky a vzpomínky mé zase v obvyklé, všední koleji. Postava pokoutního písaře vznášela se přede mnou zase jen jako v mlze a on sám i život jeho, o němž jsem arci nevěděl více, nežli co mi bylo napověděno, zdál se mi být zcela všedním jako život tisíců ubožáků, pro kteréž neměl krutý osud pranic jiného kromě řady všedního, ba nejvšednějšího pronásledování. Večer, když jsem ulehl, začala obraznost moje sice podobnou hru, jako minulého večera, poznovu; ale představy byly již matnější, interes daleko slabší a ve snu již mě pranic neznepokojilo, leda že k ránu se mi zdálo, jako by byl kdosi na dveře lehce zaklepal. Procitnuv zpozoroval jsem, žeť už bílý den. Ruče seskočil jsem s lože a zeptal se, je-li někdo přede dveřmi; ale nikdo se neozval. Když pak jsem hned nato dveře otevřel, přesvědčil jsem se, že to byl taktéž pouhý klam smyslů. Tak minulo několik dní. Za dne byl mi pokoutní písař vždy lhostejný, večer mě počal osud jeho zajímat. Avšak čím dále, tím bledšími byly představy, tím menšího interesu budil obrazností bájený život jeho, až pak posléze octnul jsem se i podvečer vždy zase v oné duševní rovnováze, která se od pouhé lhostejnosti příliš neliší. Asi za týden dodán mi časně zrána poštou list, jehož adresa byla psána písmem poněkud povědomým. Rozpečetiv jej, pohlédl jsem na podpis a k nemalému podivení svému jsem shledal, že to list od pana Mamerta. List páně Mamertův zněl takto: „Ctěný pane! Račte prominouti, ze Vám píši několik slov. Pokládámť za svou povinnost poděkovati Vám za Vaši laskavou ochotu, že neobtěžoval jste sobě vrátiti mi prostřednictvím starého známého akta, jez jsem byl před nedávnem k nemalému zděšení svému pohřešil. Jiný člověk mého zaměstnání by ztrátu tohoto druhu snadno oželel; já však pracoval o několika těchto suplikách s napětím veškerých svých duševních sil skoro po celý týden, a ukončiv svou práci, byl jsem přesvědčen, že podařilo se mi vyložiti po pravdě a právu vše způsobem tak jasným a přesvědčivým, že ti, kdož budou o žádostech petentů rozhodovati, nemohou rozhodnouti jinak, nežli ve smyslu suplik — příznivě a uspokojivě. Pochopíte tudíž, že měly supliky ty pro mne zvláštní cenu. Jednou ztraceny jsou podobné věci pro mne nenahraditelný; nedoveduť se nikdy více v stav věcí tak vpraviti, jako po zralém uvážení všech důvodů pro i proti — o prvním náběhu. Každý druhý pokus, nechť opravný nebo reproduktivní, bývá pravidlem nepodařený, a nechť jsem jej učinil v záležitosti jakékoli, minul se vždycky účinku. A proto přijměte ještě jednou vřelý můj dík za Vaši laskavost, kterou jste zároveň, jak pevně doufám, zjednal průchod právu, jež by bylo jinak zůstalo nepovšimnuto.“ Potud list. Písmo bylo poněkud třasavé, ale velmi čitelné, toliko podpis a sice vlastní jméno bylo tak klikyhákovitě zatrhnuté, že podobalo se pouhému hieroglyfu, takže jsem nepřečetl než předcházející křestní jméno Mamert. Pod podpisem byl drobounkým písmem udán byt pisatelův: Nový Svět Č. 17. Přiznám se, že mě obsah listu překvapil. Nebyloť mi vůbec ani napadlo, že mi bude pan Mamert psáti, tím méně jsem se nadál listu takového obsahu, jenž zvědavost moji znovu podráždil. Věděl jsem nyní, kde pan Mamert bydlí a mohl jsem jej tudíž zcela pohodlně navštívit; neboť udání bytu bylo zřejmým důkazem, že pisatel listu není člověk v mystické šero se zahalující, nýbrž jaksi skromným pokynutím, že není nepřístupný, naopak, že by si přál, abych jej navštívil. Zanedlouho však mi právě toto skromné pokynutí učinilo obsah listu i pisatele poněkud nesympatickým. Napadloť mi prosté a přece tak závažné a odporující slovo: rafinovanost — a jediným slovem tím dán veškerým mým myšlenkám zcela jiný směr. Možná, že zbídačelá existence ta rafinovaným tímto způsobem nechce pranic více a nic méně docílit, nežli sblížit se, aby pod jakoukoli záminkou vzbudila interes a soucit a vymámila nějaký groš. Mrzutě pohodil jsem list a rozhodnuv se, že na všední případ ten nebudu my sliti, obrátil jsem pozornost svou k věcem jiným. Za dne mi to šlo; nepřipomenulť jsem si pana Mamerta nežli povrchně, zběžně, lhostejně; avšak podvečer, když jsem ulehl, zahájila obraznost znovu svoji kouzelnou hru. Opět jsem viděl přelud své fantasie, samovolně utvořený obraz páně Mamertův tak živě a jasně před sebou, jako by přede mnou stál. Zdálo se mi, že dívá se mi smutně, nevýslovně smutně svým kalným okem do očí, a že kolem pouvadlých jeho rtů pohrává onen nevylíčitelný úsměv trpké bolesti, jenž vždycky dojímá, ba začasté i slzy vyluzuje... Marně snažil jsem se myslit na něco jiného. Obraznost byla mocnější vůle. Obraz zbídačelé existence vznášel se neustále před duševním mým zrakem, budě vždy větší soustrast a útrpnost. Tak jsem usnul. Spánek můj nebyl však klidný. Poněkud rozpálená obraznost předváděla mi různé fantastické obrazy beze vší logické souvislosti. Brzo se mi zdálo, že ležím a hned zase že běžím nebo letím. Po několik okamžiků bylo mi nevýslovně blaze; hned nato zmocnil se mne nepokoj, přecházející vždy v úzkost, až změnil se zcela bezdůvodně v hrůzu, kterouž v mých žilách stydla krev. Brzo se mi zdálo, že vznáším se zcela bezpečně vždy výše k obloze, brzo zase, že klesám pomalu a klidně vždy níže, až octnul jsem se kdesi v krásné stinné zahradě v malém altánku, sedě klidně a spokojeně za stolem, na němž stála veliká porcelánová mísa s lidskou hlavou. Upřeně dívám se v ztuhlou tvář se zavřenýma očima. Z počátku se mi zdá, že to hlava spanilé dívky; čarokrásná tvář však se mění — jako by úžasně rychle stárla, vráska za vráskou naskakuje, bělostná pleť nápadně žloutne, hnědne a vadne. Vtom otvírá hlava oči — poznávám oči páně Mamertovy, oči výrazu nevýslovně truchlivého. Chci vzkřiknout; hlava však otvírá ústa a slyším zcela zřetelně hlas, o němž jsem byl přesvědčen, že to hlas páně Mamertův... Zní prosebně, úzkostlivě, žalobně, jako k c v svrchovaném zoufalství doprošuje se milosrdenství. Slyším jej, ale nerozumím ani slovu: jsem přesvědčen, že mluví zcela zřetelně, že mluví ke mně o mně – napínám sluch, ale přece nerozumím, nechápu... Vtom se mi zdá, že nesedím více za stolem, nýbrž že vznáším se vysoko nad bezednou propastí, zívající příšerně pode mnou. Zdá se mi, že visím kdesi v nedohledné výši na pouhé pavučině, která se vždy více protahuje a tenčí, takže se musí každým okamžikem přetrhnout.  Náhle zaduněla hromová rána. Zdá se mi, že se pavučina přetrhla — letím do propasti... Marně snažím se najít nad hlavou šermujícíma rukama nějaké opory — kolem mne je čirá tma – klesám vždy hlouběji, letím vždy rychleji, až mění se rychlost v bezpříkladný, nepochopitelný, šílený let. Z počátku zdá se mi, že stav věcí ani nechápu; že jsem tupý — znenáhla však lhostejnost mění se v úzkost a tato v hrůzu... Vtom slyším nad sebou dutý varující hlas. Vím, že mi radí, kde a jak bych se měl zachránit, vím, že rada jeho je tak prostá a navrhovaný prostředek k zachránění snadný a přirozený a přece nerozumím, nechápu. Letím vždy hlouběji — dlouho, dlouho letím — propast zdá se být nekonečnou. Náhle šlehl čirou tmou růžový záblesk. Zdáť se mi, že kdesi stojím na pevné, poněkud písčité půdě. Kolem mne panující tma mění se nápadně rychle v šero; zanedlouho se mi zdá, že nalézám se uprostřed husté mlhy. Nevidím sice ani na krok před sebe; ale zdá se mi, že nalézám se na nějaké planině časně zrána; neboť po jedné straně mlha rudne, jako když se na východě rdí. Ostrý, palčivý větřík ranní ovívá moji tvář i prsa. Stojímť vzpřímen s rozhalenou košilí na prsou, drže v ruce bílý šátek. Marně se namáhám prohlédnouti hustou mlhou; nevidím však nežli na dva, na tři kroky — přede mnou zívá vykopaná podlouhlá jáma. Vtom zavál ledový větřík ranní tak prudce, že musil jsem zavřít oči. V následujícím okamžiku však jsem je zase otevřel — vidím teď zcela zřetelně... Přede mnou ve vzdálenosti asi šesti kroků stojí ve třech řadách za sebou devět polních myslivců — všichni mají pušky v lících a namířeny přímo na mne. Opodál stojí důstojník s vytasenou šavlí v ruce, jako by již v následujícím okamžiku měl prostým mávnutím komandovat „Pal!“ Poznal jsem pana Mamerta. Výkřik zděšení vydral se z mých prsou – – procitnul jsem. Kolem mne jest čirá tma; zdá se, že půlnoc ještě neminula. Venku hučí a skučí úpěnlivě vítr, jenž občas zaléhá do oken a řinčí jimi, jako by někdo v dáli okovy škubal. Mimoděk seskočil jsem s lože a rozsvítil. Teprve nyní bylo mi poněkud volněji. „Proklatý pan Mamert!“ zamručel jsem nevrle, když jsem si byl stav věcí vyložil. „Bez jeho listu byl bych zajisté zcela klidně spal!“ A nevěda ani proč, sáhl jsem po pohozeném listě a přidržuje jej nad svíčkou, zapálil jsem jej. Shořel v několika okamžicích zarudlým plamenem, jenž předměty kolem mne takořka příšerně osvětlil. Když uhasí, musil jsem se sám sobě zasmát. „Pročpak jsem vlastně list spálil?“ optal jsem se sama sebe, a jako odpověď zaskučel venku vichr tak divoce, že jsem se mimoděk obrátil k oknu a chvíli se díval upřeně do čiré tmy. Poté jsem zase ulehl, nechav svíčku hořeti. Zanedlouho slyšel jsem bíti půlnoc. Na usnutí nebylo však lze více ani pomyslit. Slyšel jsem bíti jednu, druhou a třetí hodinu — a teprve k ránu jsem zdřímnul. Avšak i nyní zase mě znepokojovaly zmatené sny téhož rázu jako před půlnocí. Procitl jsem v nejvyšší míře unaven a první má myšlenka platila ubohému pokoutnímu písaři. „Proklatý pan Mamert!“ zamručel jsem nevrle. „Co mi po něm, po jeho osudu? Proč mě vzpomínka na něj pronásleduje i ve snu a to s takovou houževnatostí, že místo osvěžen vstávám unaven a mrzut?!“ Mimoděk pokrčil jsem při tomto svém monologu ramenoma, nemoha si ani na jednu z otázek odpověděti. Důvodné odpovědi aspoň nebylo, leda bych byl vše vysvětlil tím, že obraznost lidská mnohdy z pranepatrného zásvitu dovede vykouzlit obrazy, podobající se mnohdy i ryzí skutečnosti, neboli jinými slovy, že člověk mnohdy věcem zcela nepatrným a bezvýznamným právě jen proto, že je byl seznal povrchně, přikládá neobyčejné váhy a důležitosti, jaké by jim byl nikdy nemohl přikládat, kdyby se byl jich bedlivě všimnul nebo kdyby je byl docela svědomitě prozkoumal. Tak a nejinak bylo tomu i zde. A poněvadž jsem si byl všeho toho vědom, nepřikládal jsem za dne a ve stavu příčetném panu Mamertovi pražádné nebo aspoň pranepatrné důležitosti; ve snu však nemaje nad svou obrazností žádné moci musil jsem si dát přirozený následek líbit. Vyložil jsem si tedy vše přirozeným způsobem. Avšak což pláten veškerý výklad, když jsem sice celý den strávil jako kdy jindy, ale když v noci, sotva že jsem usnul, počaly mě znovu mučit trapné, nezřízené, divoké sny se zakončením, v němž proklatý pan Mamert hrál vždycky více méně význačnou úlohu. Z počátku jsem doufal, že zanedlouho intensivnost divokých, abych tak řekl ryze mamertovských snů aspoň poněkud ochabne; ale zmýlil jsem se. Noc po noci byly sny mé trapnější, hroznější a děsivější; podoba páně Mamertova vystupovala vždy hrozivěji, tak že jsem se mnohdy několikrát za noc probudil v nejtrapnějších úzkostech a se studeným potem na čele a skráních. Jakmile jsem procitl, bylo arci hned po bázni i úzkosti; ale což naplat, když mě přes všechnu střízlivost v bdění příšerné fantastické výjevy mučily ve snu! Jak tomu odpomoci? Jak se zbavit nepokojných snů? Jak zapudit stín proklatého pana Mamerta od lože? Přemítal jsem o tom střízlivě a použil také různých prostředků, abych si zjednal obvyklý klidný spánek. Podnikl jsem několikráte pěšky delší výlet do okolí a tělesně skoro na smrt unaven vrátil jsem se domů — jindy jsem pracoval namáhavě, ba do úpadu; sotva však jsem navečer usnul, mrskal stín páně Mamertův ubohou duši moji tajemnými, příšernými sny, jako prý mučívá člověka tak zvané zlé svědomí. „Eh!“ pomyslil jsem si konečně, když jsem byl po svém náhledu všechny možné prostředky vystřídal, „zkus prostředek poslední! Navštiv pana Mamerta — podívej se mu upřímně do očí — možná, že shledáš v něm člověka zcela obyčejného, a přesvědčiv se o tom, že budeš mít i ve snu pokoj!“ A tak vydal jsem se posléze a sice deset dní po obdržení páně Mamertova listu na Nový svět, abych vyhledal byt pokoutního písaře, jenž mi byl nahodilým zauzlením různých myšlenek a vzpomínek už tolik trapných nocí připravil. Bylo tiché odpoledne letní. Pomalu přešel jsem Hradčanské náměstí, jež bývá v tu dobu skoro pusté, a zabočil do ulice Kanovnické. Zde hrálo si několik hochu před průjezdem pošmourného domu. Mimoděk jsem se optal: „Neznáte, hoši, pana Mamerta?“ Jeden hoch, upřev na mne jasné modré oči, odpověděl: „Pana Mamerta — písaře? Toho zná každý.“ „A víte, kde bydlí?" ptám se dále. „Jakž bych nevěděl!“ zní sebevědomá odpověď, a hoch mávna rukou do sousední ulice, dodal: „Tamhle — za rohem. Na domě visí tabule... „Jaká?“ Hoch vyvalil na mne oči, jako by chtěl říci: „Cožpak nevíš, jaká tabule tam může viset?!“ a odpověděl. „Já tam pána dovedu.“ Poté vyskočil se země a postavil se do posice, by mě doprovodil. A šli jsme. Úslužný hošík hopkoval vesele podle mne, pokukuje šourem na mne, jako mívají ve zvyku ti, kdož by rádi na všechny možné otázky odpovídali, ale netroufají si optati se. Napadlo mi sice, že bych se mohl hocha nato neb ono zeptat; ale připomenuv si, že jdu pokoutního písaře navštívit právě jen jaksi ze vzdoru a s úmyslem, abych jej prostě spatřil a zbavil se tak přeludu obraznosti, šel jsem mlčky dále, až octli jsme se před starým, jednopatrovým domkem na rohu uličky, vedoucí z Nového světa k Loretě. „Tady!“ zvolal hošík zastaviv se a ukázav rukou na dům. „Děkuju ti,“dím, podávaje hochovi několik krejcarů. Jasné modré oči hošíkovy zazářily radostí. Úslužně jal se	s se vykládat, že mám vstoupit do průjezdu, jít po schodech nahoru, dát se v chodbičce napravo, otevřít jen zahákované přepažení a zaklepat na černé dveře. Bylo zřejmo, že zná cestu k panu Mamertovi, jako by byl bezprostřední neb aspoň nejbližší soused jeho. „Nejsi snad odtud z domu?“ ptal jsem se. „Nejsem.“ „Že tak dobře víš, kde pan Mamert bydlí.“ „My zůstáváme na Pohořelci.“ „A kdo ti řekl, že tu bydlí pan Mamert?“ „Nikdo.“ „A jak to víš?“ „Byl jsem tam s tatínkem několikrát.“ „Ah tak!“ uklouzlo mi, načež jsem nemohl jinak než optat se: „A co jste tu dělali?“ „Tatínek si zlomil z jara ruku.“ „Cožpak je pan Mamert doktor?“ vpadl jsem nato, nemoha si odpověď hošíkovu hned vysvětlit. „Ah, ne, není,“ vykládá hoch. „Tatínek byl u pana Mamerta, aby mu napsal něco pro pana arcibiskupa.“ Teprve nyní jsem pochopil. „A proč vzal tebe s sebou?“ „Pan Mamert mne chtěl vidět,“ vykládá hoch dále. „Taky maminku chtěl vidět, ale protože maminka nemohla přijít...“ „Byla snad v práci?“ vpadl jsem. „Ne, ne — byla nemocná, a protože se nemohla na nohy postavit, přišel pan Mamert k nám a maminky se na všecko vyptával.“ „A co potom?“ „Potom nám to napsal — tatínek to odnes a za několik dní jsme dostali, — tolikhle zlatek!“ Při posledních slovech vztáhl hoch pravou ruku ke mně a stiskl ji v hrst, jakoby chtěl naznačiti, že dostal otec plnou hrst. „A copak jste s penězi těmi dělali?“ optal jsem se dále; neboť prosté a přece tak určité odpovědi čiperného hošíka počínaly mě zajímat. Hoch na otázku tu hned neodpověděl; vycenil však zdravé své zoubky a tvář jeho zazářila dětinskou radostí, když počal vykládat: „Já nevím – ale tatínek říkal, že si zaplatí nějaký dluh a koupil mi nové šaty.“ „A to je vše?“ „Ah ne, ne,“ míní hoch. „Tatínek kupoval potom každý den něco... A potom už jsme neměli nikdy více hlad jako jindy — potom jsme už každý den obědvali.“ „Jindy jste neobědvali?“ „Jindy, jindy?“ opakoval hoch, jako by si vzpomínal, načež dodal živě: „Jindy jsme vždycky obědvali; ale když byla maminka nemocna a tatínek měl zlomenou ruku a nemoh' do práce, nemívali jsme někdy k obědu ani chleba a večer jen polívku.“ „A což teď? Tatínek zdráv?“ „Zdráv — tatínek i maminka — oba.“ „A co dělají?“ „Oba jsou v práci; tatínek chodí zase do fabriky do Holešovic, maminka dělá u zedníků v Bubenči.“ „A ty?“ „Já chodím do školy; ale teď máme vagace.“ Školní záležitosti hošíkovy mě nezajímaly. Obrátiv se a ukázav na vchod do domu, děl jsem: „Tady?“ „Tady!“ zní odpověď. „Vždyť vidíte, že je tu tabule.“ Teprve nyní zvedl jsem zrak a všimnul si, že jest nad vchodem upevněna velká černá tabule; ale písmo její bylo deštěm skoro úplně smyto, takže nebylo lze rozeznat, co na ní bylo původně napsáno. „Je to snad tabule páně Mamertova?“ optal jsem se hošíka, jenž doposud stál za mnou, jako by mi chtěl i na další otázky ochotně odpovídat. „Ah ne!“ zní odpověď. „Ta tabule je tu už dlouho a nepatří už nikomu; ale když se někdo ptá na pana Mamerta, řekne každý, že zůstává tam, kde je černá tabule. „Ah tak!“ odvětil jsem lakonicky a učinil několik kroků kupředu. Octnul jsem se v malém, úzkém průjezdě, a spatřiv přímo před sebou schody, ubíral jsem se po nich na nahoru. Byly úzké, příkré a neobyčejné vyšlapané; po každém kroku úpěnlivě zaruply. V několika okamžicích octnul jsem se v prvním patře v pološeré chodbičce, u drže se podle instrukce hochovy napravo, zahlédl jsem dřevěné pažení, otevřel je, a učiniv ještě několik kroků, stál jsem před černými dveřmi. Musím se přiznat, že mi nebylo v domě pranic nápadno. Byl to jeden z oněch starších domů, při jichž stavbě dbáno spíše úspory místa nežli pohodlí obyvatelů, jakých jest na Malé Straně a Starém Městě pražském posud ještě hojnost. Bylo též zřejmo, že v něm nebydlí boháči, ba ani zámožní lidé; ale přesto nebyl dům ani příšerný, ani nevlídný, aniž odporný, jako bývají z různých příčin staré velkoměstské domy, v nichž bydlí chudina. Octnuv se přede dveřmi zastavil jsem se a chvíli naslouchal. Kolem panovalo hluboké ticho; toliko kdesi nade mnou, patrně na půdě zaprasklo cosi, jako by byl starý, vedrem vyprahlý šindel puknul. Zaklepal jsem lehce na dveře. Nikdo se neozval; toliko opětné rupnutí nade mnou přerušilo hrobové ticho. Zaklepal jsem tudíž poznovu, a když se mi nyní nikdo neozval, vzal jsem opatrně za baňatou kliku a otevřel. Jasný proud světla vnikl pootevřenými dveřmi v pološerou chodbičku, na které jsem se nalézal. Učiniv dva kroky kupředu, překročil jsem práh a octnul se v nizounké, čistě vybílené jizbičce s vyšlapanou, čistě vydrhnutou podlahou. Zrak můj mimoděk zaletěl ke stěně, kde byla okna, kterýmiž vnikalo dostatek světla, takže byla jizbička až do nejzazšího kouta osvětlena, čímž nabývala rázu útulného a přívětivého. Byla na straně té pouze dvě okna a oběma bylo vidět přes nevysokou zeď, dělící Nový svět od Jeleního příkopu, jednak do tohoto, jednak pak přes příkop až k Marianským hradbám a k tak zvanému Prašnému mostu, spojujícímu druhé nádvoří hradu pražského s hradbami Marianskými. V oknech stálo několik nizoučkých kvetoucích rhododendronů v hliněných šedých květináčích; květiny ty však nikterak nepřekážely vyhlídce z oken, dokud člověk stál, kdežto, když zasedl za stůl, mírnily poněkud intensivní světlo denní. Rozhlédnuv se po světničce shledal jsem, že nalézám se v místnosti prosté a chudičké. Starý nábytek byl valně otřený. Byltě tu mezi okny nevelký dubový stůl, jenž sloužil patrně vlastníku za stůl psací, neboť byl na něm kalamář, několik pohozených brkových per a na šedé jakési podložce několik archů bílého papíru. Almara, pak několik židlí stálo podle stěny proti oknům, kdežto v koutě mezi stěnou tou a dveřmi, jimiž jsem byl vešel, umístěna byla železná postel s valně už sleženým slamníkem, malým polštářem pod hlavu a velkou houní ku přikrytí. A dodám-li, že v protějším koutě u jednoho stolu stál nevysoký, vybledlým zeleným plátnem zastřený regálek, patrně s knihami — vypsal jsem vše. Obrazů a okras vůbec nebylo tu pražádných — a přece jizba spíše vábila než odpuzovala. Nepostál jsem však nežli několik vteřin. Dveře, vedoucí do vedlejší nějaké místnosti, pomalu se otevřely a na prahu objevil se malý, suchý mužík s nápadně vychrtlou tváří. Byl sice ramenat a zdálo se, že býval druhdy dosti statný; nyní však zdál se už být skoro sedmdesátník. Bezvousá, vráskovitá tvář byla snědé, skoro zažloutlé pleti; líce zapadlé, bleděmodré oči bez výrazu, skoro sklenné, nos energický, čelo následkem pleše zdánlivě vyšší nežli bývalo z mládí, prošedivělý kaštanový vlas, husté, svráštěné obočí — slovem stařec, jaké možno vidět v každém městě. Byl oblečen prostě, ale nikoli nuzně. Kalhoty, vesta a orleanový kabát byly černé barvy a zdály se pamatovat mnoho událostí; ale košile jak padly sníh – jediná věc, která již při prvním pohledu byla nápadna. Jakmile jsem stařečka spatřil, nebylo pro mne žádné pochybnosti, že stojím tváří v tvář proklalému panu Mamertovi, jenž mi byl proti své vůli připravil už tolik nepokojných nocí, přes to vše, že byl, jak jsem se právě na vlastní oči přesvědčil, člověk zcela prostý, obyčejný, nebudící ani soucitu, aniž lítosti, tím méně odpor, ošklivost nebo hrůzu nějakou. Zdál se to být zcela slušný, spíše apatický nežli přívětivý dobráček, jenž nikomu ani stéblo přes cestu nepoložil; starý člověk, nevšímavý, dumavý, samotářský, kterému radovánky tohoto světa už dávno nejsou tím, čím bývají lidem mladším, těšícím se zdraví a poměrnému aspoň blahobytu. Objeviv se na prahu, zavřel za sebou dveře, kterýmiž byl vešel, a upřev na mne jaksi jen polotázavě svůj mírný pohled, optal se suše hlasem poněkud stísněným: „Račte si přáti?“ Teprve nyní mi napadlo, že přišel jsem vlastně nepozván, konvenčně bezúčelně nebo nanejvýš z pouhé zvědavosti a že mi ani nenapadlo vymyslit si vhodnou nějakou záminku. Neodpověděl jsem tudíž hned; stařec však se optal poznovu: „Mohu vám snad něčím posloužiti?“ „Mám čest s panem Mamertem?“ ozval jsem se konečně. V témž okamžiku mi napadla jiná neslušnost: že totiž přicházím, aniž bych znal rodného jména. Stařec živě odvětil: „K službám, přejete si?“ Pověděl jsem, kdo jsem. Při vyslovení mého jména přelétl pouvadlou tvář páně Mamertovu záblesk překvapení a radosti, ale hned zase jevila tvář jeho jen chladnou přívětivost. Učiniv dva kroky kupředu, pravil: „Těší mne, že jste mě poctil svou návštěvou. Mohu snad něčím posloužiti?“ Opětným dotazem, přeju-li si něčeho, ocítil jsem se v mírných rozpacích a již jsem se chtěl z trapné poněkud situace vymknout udáním třeba ledabylé nějaké záminky, když pan Mamert připomenul: „Ach, odpusťte! Vy mých služeb zajisté nepotřebujete. Člověk mého zaměstnání větří všady své oběti...“ Chtěl jsem něco připomenout, pan Mamert však pokračoval neobyčejně živě: „Přicházíte mě pouze navštívit; přicházíte se podívat na podivného člověka, jenž vám byl zdvořile poděkoval za řídkou úslužnost, jakouž by mu byl sotva kdo jiný prokázal. Toť vše! A proto buďte mi vítán...“ Přitom upíral ještě před chvílí skoro úplně bezvýrazná očka svá na mne tak neodvratně, ba skoro bodavě, že nemohl jsem jinak nežli sklonit zrak. Zastydělť jsem se, že starý muž úmysl můj na první pohled prohlédl, následkem čehož nemohl mě pokládati nežli za zcela obyčejného, po případě i dosti drzého zvědavce, jenž pouhý skutek zdvořilosti oplácí neslušnou vtíravostí. Mírné rozpaky mé panu Mamertovi neušly. Několik okamžiků mlčel, pak ukázav pravou rukou na židli nedaleko stolu, jenž mu sloužil za stůl psací, pravil vlídně: „Račte se posaditi!“ Uposlechl jsem jeho vyzvání; on pak přitáhnuv si dlouhou židli, usedl přímo proti mně. Nastala nehrubě příjemná pomlčka. Nikdy nezapomenu na trapných těch několik okamžiků, kdy sedě tváří v tvář starému člověku, upírajícímu na mne tázavě své zraky, jako při nějakém poklesku postižený žáček nevěděl jsem, jak se omluvit, neb aspoň rozmluvu zahájit. Čím déle však jsem se mlčky na pana Mamerta díval, čím trapnější bylo mi mlčení, tím zajímavějším se mi zdál, tím více jsem si přál, abych jej mohl ještě déle mlčky pozorovati. Před chvílí ještě apatická, bezvýrazná, skoro neurčitá tvář jevila se mi být nyní oduševnělá, inteligentní. Sotva pozorovatelný úsměv kolem úzkých, pouvadlých rtů dodával jí sice výrazu dobráckého; ale vždy více se vyjasňující oko, měnící se znenáhla v oko bystrého a zároveň přísného pozorovatele, nasvědčovalo povaze i nyní ještě živé, náruživé, ba vášnivé; slovem muž ten počínal být vším tím, co jsem byl o něm slyšel a nyní sám na něm pozoroval, vždy zajímavějším. Pan Mamert však mi dlouho nepopřál, abych jej mlčky pozoroval. Byltě patrně zpozoroval, že počínám mu věnovali daleko větší pozornost, nežli se srovnává s dobrým mravem o prosté návštěvě a proto ujal se slova, řka: „Lituju, že setkali jsme se po prvé za okolností tak podivných. Navštěvuju sice krčmy všeho druhu od mnoha let velmi zhusta, ba směle mohu říci, že větší část času svého trávím v hospůdkách a že bývám tam začasté i terčem nevinných vtipů rozveselených hostů; ale podobného něco, jako ondy, když jste mě po prvé spatřil: rvát i se na veřejné ulici s mužem herkulické postavy, nestalo se mi posud ještě nikdy. “ „Člověk ten vám zajisté ublížil, pane Mamerte,“ podotknul jsem, nevěda, co bych na tak upřímné zahájení rozmluvy odpověděl. „Zdá se, že to nějaký surovec.“ „Ach, nikoliv! Pouhý šprýmař a dobrý, předobrý starý známý, který ani kuřeti neublíží, neřkuli aby ublížil mně. Ale to je tak! Člověk zaleze do doupěte mezi vlky a nechce-li být z doupěte vypuzen jako vetřelec, musí s vlky výti. takových hospůdkách je šprým — mnohdy šprým divoký, ba surový na denním pořádku. Tam neznají úklon a škrobenosti. Tam jsou lidé lidmi a nikoli přetvařujícími se maškarami, které škrabošky své odhazují jen v soukromí nebo když nejsou pozorovány. V takových krčmách je skoro každý beze lsti a šalby. A kdo by tam přece vstoupil se škraboškou přetvářky, odhodí ji zakrátko, jakmile se napije a v kruhu sobě rovných se rozveselí, jako věc zbytečnou, nepohodlnou, ba hnusnou, a nejeví se být jiným, nežli jakým skutečně jest.“ Pan Mamert mluvil neobyčejně živě, klada na různá slova přiměřený důraz. Řeč jeho plynula hravě a příjemně. Již z několika těchto slov bylo zřejmo, že dovede být po případě příjemným společníkem. „Ale vám snad by přece neměli tak ubližovat, “ připomenul jsem bezmyšlenkovitě, když byl ukončil. „Vždyť pak mi nikdo neubližuje,“ odvětil pan Mamert s přízvukem poněkud nevrlým, jako by mu nebylo vhod, že jsem slovům jeho náležitě neporozuměl. „A že člověk mého zaměstnání budí svou škrobeností, svými zlozvyky, jež si byl v tak zvané lepší společnosti před lety osvojil, mnohdy až posměch nevzdělaných, ale přímých, poctivých a žertů milovných lidí, za to nemohou ani oni, ani on. Podobného něco je zcela přirozený následek neslučitelných protiv. Ostatně onehdejší výstup zavinil jsem sám.“ „Jak to?“ uklouzlo mi mimoděk; ale zpozorovav svou nejapnost, dodal jsem, abych ji aspoň zmírnil: „Smím-li se ptáti!“ Pan Mamert na mne pohlédl ostřeji nežli posud a odvětil: „Proč byste se nesměl ptát?“ Zapýřil jsem se. „Nepravím to s výčitkou,“ pokračoval pan Mamert, „promiňte!“ „Prosím, prosím,“ byla jediná moje odpověď na přiostření rozmluvy, jež jsem byl vlastní nejapností zavinil. Poznalť jsem, že jsem v rozmluvě s lidmi rázu Mamertova skutečně pravé dítě, naivní a nejapné, rušící zcela přirozený proud hovoru nejnejapnější bezmyšlenkovitou frázovitostí. Opět nastala malá pomlčka, trapnější než ona, když jsme usedli — a opět ji přerušil pan Mamert. „Pouliční onen výjev,“ pravil živě, „zavinil jsem, jak už připomenuto, sám. Seděl jsem po svém zvyku v krčmě u stolu, za nímž nikdo neseděl. Později přisedli i jiní a mezi mm i také starý známý Krafta. Byl jsem zamlklý a poněkud nevrlý; Krafta zase neobyčejně veselý, ba rozpustilý. Po nějaký čas přiznával jsem i já barvu; ale nemoha se zbavit nevrlosti, umlkl jsem posléze a seděl tiše nikoho si nevšímaje. Proto si mne i ostatní nevšímali; jeden po druhém vytratil se od stolu a zasedli za stoly jine, kde byla veselejší společnost. Zůstal jsem u stolu sám a zanedlouho jsem se zamyslil. Vzpomínal jsem na to a ono — pak — bůh sám ví, co mi to napadlo, vyňal jsem tobolku a z ní...“ Pan Mamert náhle umlkl, jak by si byl připomenul, že vypravuje člověku zcela neznámému cosi, co vypravuje se jen v případech mimořádných přátelům nejdůvěrnějším. Svraštilť čelo, přejel si několikráte plochou dlaní přes ně a dodal pak jaksi váhavě: „Eh, — o čem vám to vypravuju?! Co vám vůbec po mně a mých křehkostech!“ „Ne, ne, pane Mamerte, račte jen dále vypravovat!“ připomenul jsem. Tentokráte na mne upřel zrak svůj s mírnou výčitkou a po chvíli, když si byl pravou rukou odhrnul několik delších šedivých kadeří se skrání za uši, odvětil: „Dovolte pane! Přišel jste mne snad examinovat?“ Slova ta pronesl sice tónem přátelsky důvěrným, ale přece tak ostře, že zněla jako trpká, ba bolestná výčitka člověka bez příčiny v hlubinách duše uraženého. Byla to výčitka a přece zase jakési otcovské napomenutí, pro jaké nelze se pohněvati, byť byla výčitka sebe neoprávněnější. Zároveň jsem ze slov těch seznal, že nalézám se před mužem povahy cholerické, kterou ani v pokročilém věku patrně při nejlepší vůli nemohl zapříti. Chtěl jsem něco pronést na svou omluvu; on však mě předešel, řka živě a tónem odprošujícím: „Promiňte, prosím, mé prchlivosti! Býval jsem druhdy z různých příčin člověk nedůvěřivý a v nejvyšší míře popudlivý. Pokročilý věk sice mě učinil snášelivějším a trpělivějším; avšak přesto mě občas mnohdy pouhý posunek nebo pohled popudí. Promiňtež tudíž, prosím snažně — starému vojáku…“ Zvláštní toto intermezzo, vrhající na povahu páně Mamertovu charakteristické světlo, bylo příčinou, že jsem i já uznal za dobré přiznati se k svému poklesku. Byloť zcela přirozeno, že Mamert, zvyklý patrně chovat se ke každému otevřeně, nemohl se ke mně zachovati jinak, když mu duší šlehla snad myšlenka, že přišel jsem buď z pouhé zvědavosti nebo snad docela za jiným, nekalým účelem. Bylo tudíž mojí povinností ospravedlnit se a zaplašit tak i poslední stín nedůvěry Mamertovy, což ani nebylo lze jinak než upřímnou zpovědí. Pověděl jsem tedy věc pravdivě, jak se byla sběhla. Pověděl jsem o své návštěvě krčmy, před kterouž jsem byl pana Mamerta po prvé spatřil, vypravoval jsem o hostinském a reprodukoval v stručnosti vše, co mi byl o panu Mamertovi napověděl. Pověděl jsem, jak jsme se s hostinským rozešli a co pak následovalo: jak jsem chtěl zapomenout, jak jsem skutečně také již zapomínal a jaký účinek měl na mne list, kterýmž mi Mamert děkoval za vrácení suplik, slovem vylíčil jsem vše po pravdě a neopomenul dodat, že přišel jsem dnes jen za tou příčinou, abych seznav pravý stav věcí zbavil se trapných snů, proti kterým jsem pro okamžik neznal jiného léku. Pan Mamert naslouchal slovům mým s napětím. Z počátku se zdálo, že věří mi na slovo; když však jsem počal líčit trapné sny, které mě pronásledovaly, počala tvář jeho jevit pochybnost a nedůvěru a nabyla obvyklého klidného výrazu teprv poté, když jsem též připojil své vlastní vysvětlení. Když jsem skončil, zavrtěl hlavou, pak se trpce pousmál a děl s rozvahou: „Podivno! K neuvěření! A přece se mi zdá, že není příčiny nevěřiti vám na slovo... Vše, co jste byl právě vypravoval, je tak prosté a přirozené, a přece — když vše chladně uvážím — aspoň co se mé osoby týče — přímo k nepochopení. Jsemť člověk tak prostý, a jak sám pravíte, nezavdal jsem ke všemu tomu, co následovalo, nižádné příčiny... Podivno! — A přece zase zcela přirozeno...“ Poté se okamžik odmlčel, a dříve nežli jsem něco připomenul, pravil: „Je to podivné seznámení se! Ale upřímnost zase mě těší. Buďtež ubezpečen, že právě tak, jako jsem se sta pro vůli a nevědomky příčinou trapných vašich snů, vynasnažím se nyní vědomě a s napětím veškerých svých sil, abych vás, pokud možná, zbavil trapných fantasmagorií, napověděnými drobty z mého života jen podrážděné a neuspokojené obraznosti. Přejete-li si, zodpovím vám upřímně a pravdivě každou otázku, kterou mi položíte.“ Ochota páně Mamertova mě překvapila v takové míře, že jsem se vskutku až ostýchal položit mu otázku třeba jen jedinou, byť sebe nevinnější nebo bezvýznamnější. Teprve když mě vyzval ještě jednou, optal jsem se skoro nesměle: „Je pravda, pane Mamerte, že jste býval důstojníkem?“ „Pravda.“ „A že jste komandoval při popravě Roberta Bluma?“ „Pravda.“ „A můžete mi říci, proč jste byl nucen vzíti útočiště k nynějšímu svému zaměstnání?“ „Mohu; ale nedomnívejte se, že dozvíte se nějakých neobyčejných věcí, buď výstředních nebo dobrodružných. Život můj byl prostý. Jsem dítě nemanželské. Matka má byla venkovské děvče, nejmladší z celé rodiny. Matička její vypravila ji jako všechny své dítky z rodné vísky do města — do Prahy a více ji nespatřila. Dcerka sloužila — byla nezkušená a nežli se rok s rokem sešel, želela ztráty své nevinnosti. Zanedlouho porodila hocha... Vše to je všední, pravšední historka, opakující se v každém větším městě nesčetněkráte do roka. Otce svého jsem neznal. Dověděl jsem se později od své matky, že byl ženat a že na mne nezapomínal, poskytuje matce mé občas podporu na mé vychování. Tak bylo možno, že po přání neznámého mi otce byl jsem vychován dosti pečlivě. Měl jsem studovat a skutečně jsem také do šestnáctého roku věku svého studoval. V tu dobu však otec můj, jehož jsem neznal, zemřel, matka zůstala bez podpory a já, nevěda si rady, po nějaký čas jsem se potloukal, ale posléze mi přece nezbylo, nežli vzíti útočiště k poslednímu prostředku ubohých studentů: dal jsem se na vojnu. Stal jsem se vojákem tělem duší. Ký div, že jsem, byť právě ne rychle, přece postupoval. Po několika letech byl jsem poručíkem. Toť vše! Prostšího života nemůže přece skoro ani být.“ „Opustil jste vojenský stav z omrzelosti?“ optal jsem se. „Nikoli! Pravil jsem vám přece, že jsem byl vojákem tělem i dusí; byl jsem donucen kvitovati. Zanedlouho po bouřích r. 1848 padlo na mne totiž podezření, že jsem ve spojení s revolučními živly. Byl jsem vyšetřován a přesto, že mi nebylo pranic dokázáno, dáno mi na srozuměnou, že mne sice pro nedostatek důvodů neodsoudí, ale že přece učiním nejlíp, když budu kvitovat, poněvadž atd. — Kvitoval jsem tedy a hledal si jiného zaměstnání. Po nějaký čas jsem byl zaměstnán v kancelářích různých továren v okolí Vídně; později, když politické vlny poněkud se utišily, smiloval se nade mnou jeden z dávných přátel a opatřil mi místo diurnistské u soudu, odkud jsem se dostal k poště. Za několik let, když kdosi kdesi vypátral akta mého procesu, byl jsem propuštěn pod obvyklou záminkou nutných úspor a teprve poté vrátil jsem se do Prahy. Přibyl jsem sem beze všech prostředků. Hledal jsem nějaké zaměstnání, ať jakékoliv; ale marně. A tak stal jsem se, čím právě jsem, pokoutním písařem.“ Pan Mamert umlkl. Přiznám se, že mě vypravování jeho nikterak nepřekvapilo. Vypravovalť chladně, skoro suše, bez trpkosti a stesků. Vše bylo tak prosté, přirozené a zároveň také obyčejné, že nemohl jsem se ubrániti lehýnkému zívnutí. Panu Mamertovi to neušlo. ustarané tváři jeho kmitlo cosi jako uspokojení, když dodal: „Nu, tak vidíte! Zívnutí vaše je zřejmým důkazem, že na tom všem, co jsem vám byl právě vypravoval, není pranic zajímavého, a že jste si o mně a osudech mých činil na základě napověděných některých podrobností zcela mylnou představu. Jediné, co zdá se být v životě mém jaksi odchylkou od života podobných existencí, jest, že komandoval jsem o vojenské popravě Roberta Bluma. Avšak kterýpak důstojník kladl by na něco podobného váhy! Muž, jenž na mé komando, t. j. na pouhé znamení mojí šavlí se životem se rozloučil, byl řádně vojenským soudem na základě všeobecně platných zákonů odsouzen k smrti prachem a olovem a byl by zahynul touže smrtí, kdybych se byl mohl já vykonání ortelu jakýmkoli způsobem vymknouti. Na mém místě byl by k vykonání popravy komandován některý jiný důstojník a možná, že by si nebyl ze své setniny vybral právě střelce nejzručnější. Já byl komandován. Musil jsem tedy rozkaz vykonat právě tak, jako jsem musil několik dní před popravou uposlechnout několikrát vyššího rozkazu a komandovat k palbě do vzbouřeného lidu, k útoku bodákem na barikády atd.“ Mimoděk kývnul jsem hlavou na důkaz, že chápu tehdejší postavení páně Mamertovo; on však pokračoval: „Poprava Roberta Bluma vykonána zcela dle předpisů, toliko s tím rozdílem, že Blum, když jsem mu chtěl před osudným okamžikem zavázat šátkem oči, výhodu tu odmítl a zemřel, dívaje se neohroženě do ústí namířených ručnic. Zemřel jako muž.“ Pan Mamert umlkl a upřel zrak svůj přímo před sebe na podlahu, jako by se hroužil ve vzpomínky na osudný den, o němž byl právě vypravoval. Z počátku chtěl jsem něco připomenout; ale pozoruje, že zabývá se pan Mamert patrně svými vzpomínkami, vyčkal jsem, až ujal se zase slova on sám. Stalo se tak v několika okamžicích. Vztyčil hlavu, která mu byla poněkud k prsoum sklesla, a zadívav se mi klidně do očí, pravil: „Toť tedy nejdobrodružnější a chcete-li, nejromantičtější výjev z mého života. Vše ostatní bylo jen přirozeným následkem toho, co předcházelo — a přehlédnu-li minulý život svůj, nemohu jinak nežli vyznati, že vůbec ani jinak býti nemohlo, že musil jsem žít tak, jak jsem žil a že musilo se mnou dojít k těm koncům, v nichž mne nalézáte. Člověk mé minulosti, povahy, náklonnosti atd. nemohl se na kluzké dráze života octnouti jinde, než kde jsem se octnul já. Jsemť člověk, jenž byl neúprosným a zároveň osudným sběhem různých okolností vymknut z obvyklé dráhy života, po které za panujících společenských poměrů skoro jedině možno dospěti k vytknutému cíli. Kariéra tak zvaných sběhlých studentů bývá vždycky více méně dobrodružná a zřídka kdy končívá jinak. Možná, že bych byl na dráze vojenské, kam mne byl neúprosný osud vrhnul, časem svým také výše dospěl; avšak i s této dráhy byl jsem, jak už připomenuto, pouhým podezřením, jež na mne padlo, odfouknut a mohu si zajisté ještě gratulovat, že osudná zápletka neskončila hůře. Mohlť jsem ji za tehdejších dob rovněž tak snadno jako mnohý jiný zaplatit dlouholetým žalářem nebo i smrtí.“ Teprve poslední slova pronesl pan Mamert s přízvukem, lišícím se valně od posavadního chladného, skoro ledabylého tónu jeho vypravování; pronesl je s nádechem nevýslovně trpkým, načež — jako by si byl náhle něco důležitého připamatoval, přejel pravou rukou přes čelo a upřel oči své, jako byl před chvílí učinil, přímo před sebe na zem. Po krátké pomlčce však se zase na mne zadíval a klidně připomenul: „Toť vše, co vám mohu o sobě a své minulosti povědět. Přejete-li si zvěděti více, přejete-li si, abych vám snad ten neb onen moment vyložil nebo některou podrobnost obšírněji vypravoval, račte jen udati, co mám doplnit, a já přání vašemu ochotně vyhovím.“ okamžiku tom nevěděl jsem však, nač bych se mohl ještě ptát. Zdálo se mi, že mi byl Mamert pověděl vše, a že po tom, co jsem byl právě slyšel, nemůže mi už pověděti pranic, co by se vyrovnalo vypravování předcházejícímu. Odpověděl jsem tudíž: „Děkuju vám, pane Mamerte, za vaši laskavost. Buďte ubezpečen, že prokázal jste mi vypravováním svým službu neocenitelnou; zdáť se mi, že budu moci nyní klidné spat, a bude-li se mi snad přece o vás zdát, že nebudou sny mé již tak divoké a trapné jako dříve.“ „Přeju vám tak z celé duše,“ připomenul. V témže okamžiku mne však napadlo, že se pan Mamert v průběhu svého vypravování ani slovem nezmínil o příčině rvačky, kterouž mi byl z počátku jen napověděl a proto jsem pravil: „Před zahájením svého vypravování o své minulosti zmínil jste se, pane Mamerte, o původu rvačky, v kteréž jsem vás byl po prvé spatřil; ale nedopověděl jste, co jste byl ze své tobolky vyňal.“ Tvář páně Mamertovu přelétl nevylíčitelný, polo trpký, polo zádumčivý úsměv, když odpověděl: „Vy si tedy nepřejete nežli věděti...“ „Co bylo příčinou divokého výstupu“ doložil jsem. Pan Mamert neodpověděl. Sáhl do náprsní kapsy, vyňal ošumělou tobolku, otevřel ji, a vyňav z ní na čtvero pečlivě zbalený papírek, podal mi jej řka úsečně: „Rozbalte!“ Rozbalil jsem papírek opatrně a k nemalému podivení svému spatřil jsem v kroužek svinutou a purpurovou tkaničkou svázanou rusou kadeř. Beze slova upřel jsem zrak svůj tázavě na pana Mamerta, jenž byl očí se mne nespustil. „Přejete si zvědět, čí to kadeř a v jaké souvislosti jest s pouličním výjevem?“ Přikývl jsem mlčky hlavou. Pan Mamert chvíli mlčel, pak děl: „I tento moment je tak prostý, jako celý můj život. Je to kadeř bytosti...“ Poté mávnul rukou a pravil chvatně: „Jedním slovem — i já kdysi miloval a kadeř ta jest památkou od milované bytosti. Sedě ondy o samotě a ve vzpomínky pohřížen v krčmě, vzpomněl jsem si na tuto bytost, a nevěda ani proč, vytáhl jsem tobolku, vyňal z ní památku a políbil ji. Divoký Krafta, jenž to byl zahlédl a nedovedl si vysvětliti, přiskočil ke mně a chtěl mi tobolku, vlastně papírek s kadeří, vyrvat— já se bránil — a tak vznikla rvačka. Toť vše! — A jak vidíte, nemůže být prostšího následku prostinkého a přece nepředloženého mého chování. Avšak, jak už připomenuto — já byl tehdáž tak zadumán, že jsem vskutku ani nevěděl, co činím; jinak bych si byl nemohl počínat jako roztoužený mladíček.“ Při těchto posledních dvou slovech zkřivil pan Mamert poněkud ústa, přimhouřil oči a podíval se na mne, jako činívají vážní lidé, když. se jim zdá, že podařil se jim neviňoučký nějaký vtip; ale hned nato bylo lze z tváře jeho vyčisti, že jej pronesení slov těch skoro mrzí nebo že vyvolalo v duši jeho trpkou vzpomínku — tvář jeho se zachmuřila, oči skoro úplně přimhouřily a kolem pouvadlých rtů pohrávalo cosi jako bolestný, křečovitý úsměv. V okamžiku tom bylo mi podivného a přece tak prostého muže líto. Zdálo se mi, že přes všechen zdánlivý klid, vlastně přes všechnu resignaci, s kterou se díval na svět, na svou minulost a snad i do budoucnosti, bývá občas přece pobodáván ostrým hrotem beznadějnosti. Chtěl jsem opět něco podotknout; ale jako se mi bylo už několikráte stalo, nevěděl jsem, nač bych se měl optati. Zvědavost moje byla úplně ukojena. Pan Mamert byl mi patrně pověděl v stručnosti vše, co zdálo se mu být v životě jeho nejdůležitějším. Na každou otázku v tomto směru byl by mi musil odpověděti jen rozvedením některého momentu, o němž se byl už zmínil, a proto připomenul jsem jen tak ledabyle, abych vůbec něco pronesl: „Račte dovolit, pane Mamerte! Nepokoušel jste se v poslední době nikdy o změnu nynějšího zaměstnání svého? Nezatoužil jste po zaměstnání jiném, výnosnějším, příjemnějším?“ Pan Mamert zvedl pomalu svislou hlavu a zadíval se mi do očí, jako se díváme do očí člověku nechápavému, když jsme mu byli právě něco tak jasně vyložili, že zřejměji už ani nebylo lze. „Ah, milý pane!“ pravil pak; „což platno mnohdy veškeré úsilí, veškeré namáhání. V posledních letech arci jsem po nějaké změně skoro už ani nezatoužil. Uvykl jsem prodlením let tak mnohému, zřekl jsem se skoro všeho, po čem jsem druhdy toužíval a trávím poslední dny života svého zdánlivě v bezpříkladné jednotvárnosti, v pravdě však na mé stáří dosti živě a čile, ba chcete-li, i zajímavě.“ „Cožpak jste po svém návratu do Prahy nenalezl zde žádného ze svých známých, dávných přátel a spolužáků, jenž vám mohl býti nápomocen?“ Mamert několik okamžiků mlčel, jako by byl na rozpacích, má-li mi o tom pověděti své mínění, pak pravil: „Ah, milý pane! Přátelé, známí! Až budete starší, až dotkne se vás život několikráte ledovou svou rukou, poznáte ty tak zvané známé a přátele. Za svých mladých let také bych byl na přátelství hrady stavěl — později však víra má vždy více tuchla, až posléze... A přece se mi nestalo, nežli co stalo se tisícům přede mnou a co se stane, bohužel, tisícům po mně. Kdybych se byl vrátil šťasten, kdybych se byl domohl společenského postavení a kdyby byli staří přátelé a známí aspoň se domnívali, že jim mohu v něčem prospět, byli by mne zajisté úslužnostmi a laskavostmi zasypali. Ale já přišel chud, do mne nebylo lze ničeho se nadíti, naopak, já potřeboval pomoci. Proto mne mnohý z dávných přátel a známých vůbec ani nepoznal, jiný se opatrně a chytře vyhnul, a kdo jsa srdce měkkého nemohl nebo se nechtěl vyhnouti, pokrčil ramenoma, politoval, a učiniv ze sebe sama ubožáka, jenž potřebuje pomoci sám, zůstavil mne mému osudu. A proč by také měli tak zvaní přátelé a známí jen čtvrt hodiny přemítat o trudném osudu zbídačelé existence, ke které nemají žádných závazků? — ba více, do které neměl nikdo důvěry, kterou se ostýchal i nejlepší někomu doporučit obávaje se, že by jej mohla nějakým nekalým skutkem klamati.“ „Dle toho zdá se mi, pane Mamerte,“ pravil jsem, „vrátil jste se do Prahy ve stavu politování hodném.“ „A zároveň v nejvyšší míře beznadějném, ba zoufalém,“ dodal Mamert suše, načež dřívějším tónem pokračoval: „Nyní skoro ani nechápu, jak bylo možno, že jsem nezahynul hlady, vysílením. Po celé týdny nemíval jsem mnohdy kromě kousku chleba denně pranic v ústech. Teprve když jsem se setkal náhodou s oním Kraftou, s kterýmž jste mě byl spatřil v křížku, byl osud můj rozhodnut. Předtím jsem spával po několik týdnů buď pod šírým nebem nebo leckdes v koutě některé hospody; Krafta mi poskytl přístřeší na půdě a dovedl mne k onomu hostinskému, před jehož krčmou jste mě byl po prvé spatřil, a ten mi v první době poskytl trochu slušnější stravy. A teprv u něho v krčmě zahájil jsem novou svou činnost. Přišelť kdysi pod večer kdosi ze sousedstva a naříkal si, že by rád poslal nějakou supliku arcibiskupovi za podporu, ale že neví, kdo by mu ji napsal; hostinský prostě ukázal na mne a tak jsem začal. Jsem-li tudíž někomu zde nějakým díkem zavázán, není to nikdo jiný, než onen hostinský a především starý Krafta. Bez těchto dvou, bůh sám ví, co by se bylo ze mne stalo. A tím vysvětlíte si také zvláštní poměr, jenž mezi námi panuje; pochopíte aspoň, že může si veselý, bujný, ba mnohdy i rozpustilý Krafta dovolit, co by si nikdo jiný nedovolil; pochopíte, že mohu, ba že musím mu prominout, co bych jinému neprominul. Život můj nalézal se před lety v rukou Kraftových; on byl svrchovaným jeho pánem, on mohl jen nechtít a život můj byl by zanikl jako kámen hozený do hluboké tůně. Krafta má tedy na můj život, abych tak řekl, neobmezené právo — a věřte, kdyby dnes řekl: ,Mamerte, zahyň za mne!‘ nerozpakoval bych se ani okamžik tak učinit. Vše, co mi byl dobrého prokázal, neučinil ze žádné zištnosti, ze žádných ohledů, ba ani z přátelství nebo známosti. Neznalť jsem ho; on sám se ke mně hlásil, poznav ve mně důstojníka, jenž byl před lety při popravě Roberta Bluma komandoval a kteréž byl i Krafta jako kyrysník přítomen, z čehož logicky plyne, že kdyby byl při popravě Blumově komandoval někdo jiný, sotva bych byl po letech životem vyvázl. “ „Toť vskutku řídká shoda okolností," připomenul jsem. „Tak řídká aspoň," dodal pan Mamert, „že podobná v životě mém posud se neopakovala. Byla to jediná a bude nejspíše také poslední; neboť nynější život můj sotva už zavdá příležitosti k něčemu podobnému.“ „A nepřál byste si snad aspoň nyní zaměstnání své změniti, pane Mamerte?“ optal jsem se. Pan Mamert pokrčil ramenoma, načež pravil: „Nesnadno říci a ještě nesnadněji se rozhodnouti.“ „Ani kdyby se změna ta stala na váš prospěch?“ „Jak to míníte?“ „Kdyby se podařilo opatřiti vám výhodnější a zároveň výnosnější místo v nějakém závodě, v některé továrně nebo...“ „A myslíte, že bych nyní podobné nějaké místo zastal?“ vpadl kvapně pan Mamert, načež pravil s rozvahou: „Ne, ne — není možno! V mém věku se podobné experimenty na člověku jen mstí. Věřte mi, že bych se už sotva vpravil v nějaké jiné zaměstnání, neřku-li abych v něm mohl závodit se silami mladšími. V několika týdnech by mě prostě propustili…“ „Možná, že se snad přece mýlíte, pane Mamerte,“ namítnul jsem. „Zkusit byste snad podobného něco mohl!“ „Pravda, pravda,“ přikývl pan Mamert, jako by souhlasil, ale hned nato dodal: „Vždyť já to před lety zkoušel nesčetněkráte a vždycky bez výsledku... Zaměstnání tak zvaných sběhlých studentů, kteří se všemu možnému začali učit a ničemu nedoučili, závisí skoro vždy na protekci, na náhodě — a já neměl a nemám žádné protekce a náhoda se mi, abych tak řekl, zúmyslně vyhýbala...“ Poté se na chvíli odmlčel, a když jsem neodpovídal, pokračoval přitlumeným tónem, jako by mluvil spíše sám k sobě než ke mně: „Ne, ne — není možno! Musím už zůstati tím, čím jsem – nemohu, nesmím ani odtud... Kdopak by nastoupil na mé místo? A kdo mi za to ručí, že by je zastával aspoň podobně svědomitě, jako jsem si byl uvykl zastávati je já?... Ne, ne! Kdo jako já učinil ze železné, neúprosné nutnosti, kterouž byl sevřen, ctnost — nemůže, nesmí odstoupit...“ „Jak to? Nerozumím vám, pane Mamerte,“ ozval jsem se vlídně. „Pravda, pravda,“ přikývnul zase pan Mamert. „Mluvil jsem zase jednou po zlozvyku samotářů — odpusťte!... Avšak ani byste neuvěřil, milý pane, jak špatně jsou ve společnosti opatřeny záležitosti chudiny. Člověku mnohdy při pouhém pomyšlení srdce krvácí...“ „Míníte snad nedostatkv ústavů chudinských, pane Mamerte?“ „Ah, nikoli! Kdo octnul se jednou v ústavě takovém, je v bezpečí, byť i byl ústav sebe nedokonalejší, sebe bídnější. Avšak ubozí, přeubozí jsou na příklad ti, kdo bez protekce, bez známosti nuceni jsou ucházeti se teprv o nějakou podporu neb o přijetí do některého ústavu chudinského. Obyčejně se má za to, že starý, k práci neschopný člověk nebo mrzák potřebuje se prostě představit těm, kdož v záležitostech takových rozhodují, a říci: ,Podívejte se, prosím, pánové, na mne! — Jsem ubožák, mru hlady, a proto vás úpěnlivě prosím — ustrňte se nade mnou!‘ Oh, nikoli, milý pane! Ze sta takových ubožáků mnohdy ani jediný neví, kam by měl dojít, koho poprosit — i kdyby pouhé dojití a pouhá prosba dostačila; ba mnohdy ani jediný z nich neví, že vůbec takové ústavy existují, že jsou lidé, kteří sobě, abych tak řekl, vytkli za úkol života ulevovati nezaviněné bídě. A dejme tomu, že takový ubožák skutečně vše to ví – myslíte, že odbude vše tak hladce, jako snad všeobecně za to má? O nikoli! Písemně musí zadati, písemně! Což komu po tom, že ubožák nedovede snad pero držet v ruce, že v životě svém snad ani své jméno nepodepsal, neřku-li aby dovedl věrně a pravdivě vylíčit zbídačelý svůj stav, popsat stuične a přece věrně a úplně minulý svůj život a připojit, co žádá, zač úpěnlivě mnohdy v zoufalosti své prosí. Nezbývá mu než obrátit se na kteréhokoli z těch, kdož dovedou perem aspoň vládnout a obyčejně jen pouhými, bezvýznamnými frázemi manipulují. Vypovíť mu stav věcí jen ledabylo — jinak to nedovede — a ten pak stluče nějakou tu povrchní, bezmyšlenkovitou supliku, jakých byl už na sta, ba snad na tisíce vyrobil, a tím je vše odbyto. Co na tom, je-li taková suplika plna nesprávností, nedopatření, zkroucených i lživých udání a jiných zaviněných nezaviněných nemotorností a poklesků? Co na tom, může-li čtoucího rovněž tak popuditi jako rozesmáti nebo v něm vzbuditi podezření, že je suplikant prohnaný švindléř? Co na tom všem? Suplika vandruje na příslušné místo a octne se v tak zvaných příslušných rukou. Jsou-li ruce ty svědomity, dobře; nejsou-li — pak – –“ Po těchto slovech pan Mamert náhle se zarazil a dodal: „Pročpak vás vším tím nudím? Jsou to věci praznámé. Odpusťte tedy!“ „Ale vždyť pak se podobné supliky zkoumají a stav věcí dává se vyšetřit!“ připomenul jsem. „Ovšem, ovšem,“ odvětil Mamert s trpkým úsměvem. „Ale kým a jak? V příznivém případu svěří se vyšetření stavu věcí otci chudých nebo spolehlivé, věrohodné osobě. Je-li osoba ta svědomitá, vyptá se dříve sousedů na vaše poměry. Jste-li sousedům vhod, vypovědí ve váš prospěch, ne-li, vypovědí ve váš neprospěch. Poté překvapí vás vyšetřující v bídném vašem příbytku, aby vyšetřil stav věcí bezprostředně u vás. Prohlídne byt, vyptá se na vše, co pokládá za nutné, aby se dozvěděl. Obyčejně to bývá muž lepší třídy, zámožný, mnohdy inteligentní. Dovedete-li se zbavit respektu, jaký ve vás, prostém a nevědomém člověku budí člověk toho rázu, jenž vás byl navštívil, dovedete-li na všechny jeho dotazy odpovědět správně, jasně a nepředpojatě, dobře — ale kdož z těch nevědomých, mnohdy i hloupých, ba začasté i hrubých, odporných, surových ubožáků nejnižších tříd, kdož, prosím vás, vyzná se z nich, abych tak řekl, v rabulistice inteligence? A kdož, prosím vás, z lidí inteligentních vyzná se zase navzájem v rabulistice prostého lidu? Kolik je těch vzdělaných lidí, kteří dovedou široký svůj názor v svět tak zúžiti, aby nemotornému blábolení nevědomého chuďasa porozuměli? Většina inteligence arci jest pevně přesvědčena, že se dovede s takovým ubožákem smluvit, že mu rozumí a dovede se mu učinit ve všem srozumitelnou. Avšak toť pouhá domněnka. Kdo nežil po leta v nejužším styku s lidem tím, nerozumí mu, a on zase nerozumí jemu, a tak bývá valná část takového vyšetřování pouhou hračkou. Vyšetřující odchází u vědomí, že vše náležitě vyšetřil; vyšetřený pak jest pevně přesvědčen, že všechno pověděl takovým způsobem, že lépe ani pověděti nelze — a zatím jest začasté zde i tam rovněž tak nejasno, jako bylo před vyšetřením. A na takovém základě přistupuje se pak k vyřízení supliky. Vypovídal-li vyšetřovaný v souhlasu s udáním v suplice, dobře pro něho; běda však, shledá-li se u porovnání ústních výpovědí jeho s udáním v suplice rozpor! Avšak tak i onak — vyšetření pravého stavu věcí, spravedlivé uvážení, prozkoumání a vyřízení bývá tak řídké, tak nahodilé, že člověk v poměry ty jen poněkud zasvěcený nemůže jinak nežli s povzdechem konstatovat, že přes všechnu dobrou vůli poctivých dobrodinců jest nevědomý chuďas přece jen vydán ve psí náhodě, a nespasí-li ho náhoda, že musí —“ Po těchto slovech pan Mamert opět sama sebe přerušil dodav: „Ne, ne — už dosti! Jak pozorujete, jsem povídavý stařec, jenž popustiv jazyku svému uzdu, nedovede ho udržet více v pravé míře. Vše, co povídám, je přece každému, kdo se o věci toho druhu jen poněkud zajímal, známo. „Ne, ne,“ vpadl jsem živě, „věřte, že není to tak známo, jak se vám snad zdá...“ Pan Mamert chvíli mlčel, pak pravil: „Podivno! Kdykoli počnu o věcech těch mluvit nebo jen přemítat, nikdy nemohu se ubránit pocitu trpkosti. Vždy se mi zdá, že jest moderní lidumilnost přes všechno úsilí jednotlivců přece až dosud v plenkách. Ledabylost, povrchnost, šablonovitost a nahodilost jsou rozhodujícími faktory. Nevědomý nebo docela tupý chuďas jest ve světe posud ještě pouhý míč, kterým si náhoda pohrává… Zřídka kdy dopadne na místo, kam byl vržen — obyčejně zalétne tak daleko od mety, že podiví se tomu nejen on sám, nýbrž i ten, kdož byl pevně přesvědčen, že jej hodil na pravé místo…“ Po tomto poněkud temném porovnání pan Mamert vstal, což mi bylo pokynutím, že přeje si, bych jej déle neobtěžoval. Učinil jsem po jeho příkladu. „Račte prominout, pane Mamerte,“ pravil jsem vstávaje, „že jsem vás obtěžoval. Děkuju vám za vaši...“ „Ne, ne,“ vpadl živě pan Mamert. „Na mne jest poděkovat vám, že jste mě svou nenadálou návštěvou aspoň na několik okamžiků vyrval z myšlenek a vzpomínek nejtrapnějších, nejbolestnějších.“ Slova ta pronesl stařec s přízvukem trpké zádumčivosti. Dosahu jejich arci jsem hned nepostihl. Pan Mamert to zpozoroval. Několik okamžiků stál bez pohnutí, jako by byl na rozpacích, má-li mi slova ta vyložiti čili nic, pak pravil temně: „Zdá se, že jsem se vyslovil poněkud nejasně — odpusťte! — Snad pochopíte, když temná slova má vysvětlí někdo jiný...“ Po té couvnul pomalu ke dveřím, kterýmiž byl do jizby vešel, vzal za kliku, stisknul, a otevřev dveře dokořán, opřel se o dveřeje jako člověk, jemuž byly nohy náhle službu vypověděly. Mimoděk učinil jsem několik kroků ke dveřím a zůstal před prahem zaraženě stát. Uprostřed malé, nízké, čisťoučké světničky spatřil jsem na dvou stolicích rakev a v ní mrtvolu rusovlasé stařenky. Vráskovitá její tvář jevila stopy sličnosti — posud ještě hustý vlas vroubil pěkně klenuté čelo, pevně sevřené zamodralé rty zdál se i nyní ještě ovívati jemný, poněkud trpký a nevýslovně zádumčivý úsměv... Mimoděk couvnul jsem o krok a upřel tázavě zrak svůj na pana Mamerta, jenž opíraje se o dveřeje, stál se skloněnou hlavou. Po chvíli hlavu vztyčil — zraky naše se setkaly — porozuměl mému pohledu... „Toť ona bytost,“ pravil temně a hlas jeho chvěl se vnitřním pohnutím, „jejíž první dar — rusou kadeř — nosím vždycky při sobě... Ona bytost, kterouž jsem šíleně n lilová val — moje žena...“ Několik těch slov objasnilo mi náhle tak mnohé, co zdálo se mi být ve vypravování páně Mamertově zcela všedním, nezasluhujícím hrubě ani pozornosti; ale zároveň mi to uvedlo na paměť, že zvolil jsem náhodou ke své návštěvě okamžik nejnevhodnější... Nezbylo mi, nežli poprositi za prominutí. Učinil jsem tak se vší možnou šetrností. Pan Mamert vyslechl slova má mlčky, pak mi podal ruku, řka chvějícím se hlasem: „Ne, no, na mně jest poděkovati vám!“ Více promluviti nemohl; v očích jeho zaleskly se slzy. Stiskl jsem podanou mi ruku a opustiv jizbu, zanechal jsem starce jeho bezměrnému hoři... Muž, jehož život zdál se mi být před chvílí dle vlastního vypravování jeho tak prostinký, že počínaly se hlavní osoby vždy více ztrácet v mlze všednosti, náhle vystoupil zase do popředí. Nestalo se to sice nižádnou výstředností, neboť že byl pokoutní písař ženat a že mu právě žena zemřela, nebylo pranic zvláštního a v sousedství věděl o tom zajisté každý, kdo pana Mamerta znal. Na mne však učinil neočekávaný a přece tak obyčejný obrat hluboký dojem. Osobnost Mamertova byla sice v průběhu jeho vypravování úplně pozbyla romantického lesku, kterýmž ji byla bujná moje obraznost obetkávala, avšak jeho povaha, jeho duše počínaly mne nyní daleko více zajímat, nežli by mne byly zajímaly sebe více poutavější, sebe dobrodružnější osudy jeho — slovem, starý pokoutní písař počal mne zajímat svým životem duševním. Nebylo pro mne nijaké pochybnosti, že to jedna z oněch šťastných ztracených existencí, které byvše v bouříc i života oloupeny o vše, co činí život lidský příjemným neb aspoň snesitelným, zachovaly sobě náhodou jedinou kotvu, chránící před mravním utonutím: víru a příchylnost aspoň k jediné bytosti, pro kterou žily a trpěly a která jim byla náhradou za vše, co musily v životě svém postrádati... Od toho okamžiku netanula mi více na mysli jeho osobnost tak jako dříve, dokud mi ji předváděla obraznost moje s četnými klamnými přívěsky. Viděl jsem jej před duševním zrakem právě jen tak, jak jsem jej byl tváří v tvář poznal. A proto není také divu, že mě nikdy již nepronásledoval tím způsobem jako dříve, a že vždy, kdykoli se mi o něm přece zdálo, vídal jsem jej právě jen tak, jako vídáváme ve snu osoby, jež nám jsou v životě více méně lhostejny. Zato mne tím více zajímával, kdykoli jsem počal na základě vlastních jeho slov o něm, jeho osudech a povaze jeho přemítati. Nebyl mi sice vypravoval pranic neobyčejného a skoro vše jen v hrubých rysech napověděl; avšak pouhé naznačení otvíralo neobyčejně jasnou perspektivu. A fantasie moje opět zahájila svou neúmornou práci doplňovací. Počalať mi nyní duševní život páně Mamertův doličovati na základě positivních, byť jen napověděných úryvků z jeho života vůbec, a myslím, že představa, jakou mi nyní předváděla, neodchylovala se od pravdy v té míře jako dříve, dokud byla pracovala skoro úplně volně. Není tudíž divu, že bych byl pana Mamerta rád zase navštívil; avšak pouhá slušnost vzhledem k rodinnému neštěstí jeho kázala ubohého starce neobtěžovati. Tak minulo několik týdnů — a kdysi, — právě když jsem přemítal, možno-li už pana Mamerta zase navštívit — překvapil mne hostinský, jenž byl Robertu Blumovi jak se sluší a patří mířil přímo do srdce, svou návštěvou. „Přicházím od pana Mamerta,“ pravil chvatně, „prosí vás, abyste jej, možno-li vám, navštívil.“ Překvapen chtěl jsem něco připomenout; hostinský však mne předešel, řka: „Pan Mamert už po tři dny churaví. Sepral se v mé hospůdce zase se starým Kraftou. Krafta jím mrštil tak prudce o zem, ze zůstal ubožák skoro bez vědomí ležet. Div isme ho ještě vzkřísili — a od té doby leží.“ „Jak tomu dlouho?“ ptám se. „Tři dny.“ „A což lékař?“ Hostinský pokrčil ramenoma. Asi po půl hodině seděl jsem u lože páně Mamertova. Stařec byl skutečně churav nebezpečně. Ustaraná jeho tvář jevila zřejmě stopy blížící se smrti — dech jeho byl těžký, oko kalné, řeč blábolivá. Mlčky podal jsem mu ruku. Stiskl ji — pak se namahavě na loži napolo vztyčil a temným hlasem trhaně pravil: „Odpusťte, že cituju vás — k loži umírajícího. Chcete mi – můžete mi — prokázati nějakou laskavost?...“ Přikývl jsem. „Až umru. – – Ale — ne, ne — vždyť už umírám.“ Poté sklesl nazpět na lože... Beze slova díval jsem se na poslední zápas starcův. Byl těžký — ale houževnatý organismus ještě jednou se vzepřel a posunul konečný rozklad jen o několik vteřin. Stařec po chvíli znovu se chtěl napolo vztyčit, ale ubývající síly vypověděly mu službu úplně... Zůstal ležeti a mluvil hlasem vždy více slábnoucím: „Už ani nevím — co jsem od vás... Ano, ano — už vím — už – – Tak, tak! — Vše pro první — památku – pro – rusou kadeř — pro — rusou — ka — de — ř“ — Více jsem nerozuměl; rty starcovy ještě se pohybovaly — oči byly ztrnule v neurčité prázdno upřeny — těžký dech měnil se v mírný, vždy více ochabující chrapot, až posléze přestaly se rty chvěti, chrapot i dech ustal a oči pomalu jako bezměrným zemdlením mimoděk se zavřely. Stařec byl mrtev. Dlouho stál jsem u lože dívaje se v charakteristickou jeho tvář. Poslední, jen několik minut trvající smrtelný zápas nebyl ji ani dost málo změnil, leda že místo ustaranosti jevila nyní klid skoro až mrazivý. Když jsem se posléze obrátil, abych se vzdálil, spatřil jsem mezi dveřmi herkulickou postavu muže s tváří drsného, urputného výrazu. Na první pohled jsem uhodl, že nemůže to být nikdo jiný než — Krafta. Stál o dveřeje opřen jako ztrnulý dívaje se upřeně na vychládající mrtvolu starcovu. Avšak dříve nežli jsem jej oslovil, vynořila se z přítmí chodbičky postava jiná — hostinský, jenž proklouznuv jako ouhoř podle Krafty, vrazil prudce do jizby a s úzkostlivým chvatem mne oslovil, řka: „Jak je — jak je?“ Beze slova obrátil jsem hlavu k loži. „Mrtev?!“ zvolal hostinský hlasem, v němž přes všechnu přirozenou drsnost jeho zachvíval se prazvláštní tón skoro až zženštilé bolesti. „Mrtev!“ opakoval jsem temně. Hostinský přikročiv kvapně k loži, zůstal státi a zadíval se mrtvému v tuhnoucí tvář. A pomalu, nesměle a sklíčeně, jako těžkou vinou k zemi skláněný zlosyn, šoural se herkulický Krafta ode dveří k loži. Zdálo se, že blíží se hrozivě, a přece se blížil jako beránek. Dva kroky od lože i Krafta se zastavil a díval se chvíli apaticky, zamračeně a vzdorovitě mrtvému v tvář. Náhle vyrazil ze stísněných prsou několik neartikulovaných tónů — vyskočil, a sklesnuv těsně u lože na jedno koleno, uchopil ruku mrtvého a počal ji líbati. Bolest jeho byla konečně po krutém zápasu přece prolomila tvrdou kůru surového, drsného zevnějšku a houževnatého, tudíž nevalně citlivého organismu tělesného — a jevila se přidušeným štkáním. — Po chvíli zaslechl jsem mezi štkáním jednotlivá slova a celé věty. „Odpusť — odpusť, Mamerte!“ štkal herkulický muž. „Vlastního bratra — nemohlo by mi být tak líto... Ne, ne — každému na světě — jenom ne tobě — duši tak dobré, tiché, poctivé — srdci tak... A přece jen já, jen já jsem vinen. Co počnou bez tebe ti chuďasi? Co počnou si bez tvé rady, bez tvé pomoci. Oh! Odpusť — odpusť mi!“ Bylo cosi nevýslovně tklivého v tomto prostém a přece tak přirozeném výlevu citu obrovského muže. Po chvíli se vztyčil, a pohladiv mrtvého starce po vysokém čele, sklonil se níže a políbil jej v čelo. Nato se zase vztyčil. V očích leskly se mu dvě slzy; tvář jeho však měla opět týž drsný, nepřívětivý, urputný výraz jako před chvílí, když stál opodál o dveřeje opřen. Náhle přerušil ticho hostinský, jenž upíraje zrak svůj na pravou, v pěsť zaťatou ruku mrtvého, zvolal: „Mamert má něco v ruce — nějaký papír.“ Krafta beze slova se sehnul, a pootevřev s napjetím veškerých sil křečovitě zaťatou ruku starcovu, podal mi smačkaný kus papíru. Rozbaliv papír shledal jsem, že to aršík tenkého listovního papíru, popsaný tužkou písmem drobounkým, ale neobyčejně třasavým. „Přečtěte nám, je-li tu něco pro nás napsáno!“ vyzval mne hostinský. „Ne, ne — nečtěte!“ zvolal prudce Krafta. „Mně by to utrhlo srdce... Až někdy — až jindy!“... Mimoděk přečetl jsem pro sebe několik řádek a shledal, že to vlastně list znějící mně. Složil jsem jej tedy... Co dále se dělo, jest ještě všednější, nežli co jsem právě vypravoval. Mamert pohřben obvyklým způsobem chuďasů, toliko s tím rozdílem, že zúčastnilo se pohřbu jeho množství ubožáků, kteří mrtvolu doprovodili až na hřbitov, kde pohřbena do téhož hrobu, v němž před několika týdny uložena byla k věčnému spánku Mamertova žena. Přiznám se, že mě prostý a přece tak podivný muž ten zajímal po smrti daleko více, nežli před tím; přiznám se také, že snažil jsem se dozvědět od Krafty a hostinského o životě Mamertově, co o něm vůbec věděli, ale zároveň musím dodat, že nedozvěděl jsem se v podstatě pranic více, nežli co jsem už věděl a právě byl vypravoval. Zemřelť, aniž by byl komu o své minulosti podrobně vypravoval. Nejdůvěrnější přátelé jeho, Krafta a hostinský, znajíce jej, nepídili se po podrobnostech jeho minulosti a jiným byl právě jen tím — čím se jevil — ubohým stvořením, politování hodným pokoutním písařem. Jediné, čím mohu kusé vypravování své v nepatrné části ještě doplniti, jest nedokončený list, jejž psal pan Mamert na smrtelném již loži. Reprodukuju jej tudíž doslova. „Promiňte,“ zněl list ten, „že vám píšu. Nevím, dokončím-li, nevím vůbec, vypíšu-li vše ještě tak, jak bych biji mohl včera... Ruka se mi třese, v prsou cítím bodavou palčivost — žízním asi tak, jako byl spasitel žíznil na kříži... Že píšu těchto několik slov Vám, člověku neznámému, s kterým jsem byl právě jen jednou v životě svém promluvil, vysvětlete si, prosím, tím, že nemám v širém světě člověka, ke kterému bych mohl promluvili tak, jako k Vám — který by mi porozuměl... Od prvního okamžiku byl jste mi milým. Nevím proč, nevím, věřte — ale tak už v životě někdy bývá... A právě proto napověděl jsem Vám při prvním setkání s Vámi více, nežli co vůbec někdo ode mne slyšel nebo slyšeti bude. Měl jsem sice před lety v úmyslu vypsali podrobně své osudy — k výstraze i poučení — ale zůstalo při pouhých pokusech, jež jsem pak zničil... A tak tedy již jen několik slov... Rusá kadeř — jest vším vinna... Pochopujíc zázračnou, divuplnou moc její teprve nyní úplně... Pro rusou kadeř vše — i život byl bych druhdy dal – – a teď — teď	– – oh, já vím, že umru — já vím, že musím umříti za — rusou kadeř... Včera pozdě navečer seděl jsem v hospůdce, před kterou jste mě byl po prvé spatřil... Bylo mi smutno, nevýslovné smutno... Vzpomínal jsem na svou mrtvou ženu — vzpomínal jsem zašlých dávných dob – – a pak — jako tenkráte, když jste mě byl po prvé spatřil, vyňal jsem v dumavé bezmyšlenkovitosti z tobolky rusou kadeř a dlouho, dlouho jsem se na ni díval... Mimoděk jsem ji přitiskl ke rtům... Vtom vešel Krafta... Ostrovidovo oko jeho zahledlo můj pohyb — v mžiknutí oka byl u mne, chtěje mi vydrati předmět, dráždící jeho zvědavost... Bránil jsem se, sec jsem byl; po chvíli však jsem ležel na podlaze...Bylť mnou Krafta mrštil o zem tak prudce, že kosti v těle za praštěly a krev mi vytryskla z úst... Bylo po divokém žertu. Chtěl jsem vstát, nebylo však možno pozbyl jsem smyslu — musili mě vzkřísit i a odnésti... Vzkřísili mě a já probděl celou noc v bolestech... Teď se mi trochu ulehčilo — ale jistě jen nakrátko... Umru — musím umříti — jako jsem si druhdy vždycky přával — pro nejdražší památku, která mi byla po nejmilejší bytosti zbyla — pro rusou kadeř... Přítel Krafta arci v dum něm hoři soudí, že on jediný je vinen mou smrtí... Budiž! Ale on není vinen, nemůže být vinen — a byť i byl — on mi před lety život daroval, on má na můj život neomezeně právo — on může jen pokynouti a mojí povinností jest skloniti šíji a rozloučiti se s životem... Ale on vinen není — on jen prostředníkem, pouhým prostředníkem… Hroužím se ve vzpomínky... Zdá se mi, že vidím ji opět před sebou tak náhle, neočekávaně jako před lety, když jsem ji po prvé spatřil, skoro ještě jako dítě... Bylo mlhavé listopadové odpůldne... Ani sám nevím, proč a jak jsem se octnul na osudném miste, kde byl den předtím časně zrána Robert Blum popraven... Pro mlhu nebylo viděti dále nežli na několik kroků... Náhle vidím před sebou temné obrysy dětské postavy... Učiniv několik kroků vidím na témže místě, kde byl Robert Blum padl, klečící dívku se sepjatýma rukama...	 Plakala — hořce, usedavě... Byla oblečena prostě; ale čistě... Nebyla sličná, ale v okamžiku tom se mi zdálo, že to krásný rusovlasý andílek, jenž byl s nadhvězdné výše zaletěl na místo zbarvené krví Blumovou... A přece jsem ji oslovil prudce, drsně, vzpurně... Zvedla k prsoum nachýlenou hlavu a upřela na mne své krásné modré oko, v němž se chvěla němá prosba zoufalosti… ,Kdo jsi?‘ opakuju mírněji. Povstala a pověděla. Ubohý sirotek. Přibyla s otcem z Prahy před nedávnem do Vídně — otec však náhle zemřev zůstavil ji jejímu osudu v cizím městě... Hlady vysílena a sotva se vlekouc setkala se kdysi s neznámým mužem, jenž byl z oka jejího vyčetl, Že je na pokraji zoufalství... Vzal dítě k sobě, poskytl mu přístřeší, ukonejšil jeho hlad a slíbil, že se postará o jeho budoucnost, že vezme je s sebou do své vlasti, až se bude moci zase vrátit... Avšak zanedlouho byl zatčen, odsouzen k smrti prachem a olovem a odpraven... Co více? Musil bych mnoho, mnoho vypravovat... Chtěl jsem se stát ubohému dítku otcem. Učinil jsem, seč jsem byl — dal jsem je na vychování... Zvláštní shodou okolností však právě toto dítko stalo se mi osudným. Pro jeho styk s Robertem Blumem padlo na mne později podezření tajné politické konspirace... Byl jsem vyšetřován — dítě sdílelo se mnou týž osud — a když pak jsem byl nucen kvitovat, nebylo po dítku nikde ani památky... Po čtyřech letech setkal jsem se s rusovláskou poznovu. Dorostla v krásnou pannu... Ale osud nás poznovu rozloučil a jedinou památkou na nejsladší okamžiky života byla kadeř bytosti, kterou jsem šíleně miloval a přece musil opustiti... Byli jsem ubožák. Nemohl, nesměl jsem jí státi v cestě ke štěstí — musil jsem ji opustit... Minulo skoro čtvrt století... Kdysi za mlhavého dne listopadového přivlekla se za mnou do bytu namáhavě zubožená žena, v hadrech a cárech, aby mne poprosila o sepsání supliky... Tvář její byla vráskovitá, oko zapadlé, do krve uplakané, strhané — jen rusý vlas byl v plné vábné kráse... Poznal jsem ji — a, ona poznala mne — A od toho okamžiku 	 Odpusťte — nemohu více psát... Ruka se mi třese, srdce vždy prudčeji, úzkostlivěji bije, na čele a skráních vyvstává studený pot — dech se mi krátí — prsa div se žhavou bolestí nerozskočí... Snad zejtra — snad jindy... Ne, ne — už sotva — dopíšu... Dám Vám vzkázat a tyto řádky Vám, až přijdete, doručím a ostatní dopovím—“ Potud úryvek listu... Ubohý advokát chuďasů — nedopsal a nedopověděl... 
 

 

 

