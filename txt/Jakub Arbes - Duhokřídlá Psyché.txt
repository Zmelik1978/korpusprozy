Šerý, skoro bych řekl i vlhký přísvit ranní vniká třemi vysokými okny v nevlídnou místnost kancelářskou. Je to velký, podlouhlý pokoj v prvním poschodí třípatrové budovy, do něhož se vchází z pološeré chodby a z něhož vedou ještě jedny dvéře do místnosti vedlejší. Okna jdou do úzkého, podlouhlého dvorku, jejž tvoří vysoké, namnoze trojpatrové budovy. V místnosti panuje tudíž i za nejslunnějších dnů jakési, skoro by bylo možno říci snivé poetické pološero — kdyby klenba bizarně prohýbaná nepřipomínala spíše sklepení středověkých mučíren. Venku sype se právě z jednotvárného oblaku sníh, smíšený s drobnými kapičkami deště. Každou chvíli vmetne vířivý vítr do oken celou přehoušli vlhkého sněhu, jenž se na rámech i na skle zachycuje a brání, by vnikalo do místnosti aspoň tolik přirozeného světla, mnoho-li ho má šeré prosincové jitro k dispozici. Před chvílí odbila na blízké věži třetí čtvrt na osinou hodinu, ale v místnosti panuje doposud ještě přítmí připomínající spíše smrákání nežli svítání. A přece se kancelář vlastně — probouzí... Ze středu klenby visí prostá kovová roura, rozbíhající se ve výši člověka nadnormálně dorostlého ve dvě vodorovné rourky — nejjednodušší to plynový lustr o dvou plamenech, z nichž však nyní hoří, vlastně jen kmitá na nejmenší míru stažený modravý plamínek jediný. Ve velkých kachlových kamnech v jednom koutě směrem k chodbě praská vesele oheň. Podle všeho byl teprve nedávno rozdělán a teprve se rozhořívá. Pec je v pravém slova smyslu dřívím a kamenným uhlím nacpaná, jako by na důkaz, že nešetří se zde palivem, nýbrž že jde především o to, by v mrazivé místnosti zavládlo co možná nejdříve pověstné, pro obyčejné smrtelníky přímo nesnesitelné, sálavé dusno kancelářské. Jinak neliší se místnost v podstatě ničím od obyčejných, fádně pustých a nevlídných pokojů kancelářských. Několik psacích pultů a prostých kancelářských stolů jest vzhledem ku sporému osvětlení umístěno poblíž oken. Jenom jediný stůl, pro nějž nebylo patrně již přiměřeného místa, stojí skoro ještě úplně ve tmě v koutě po levé straně dveří. Stoly i pulty, na nichž leží obvyklé ohmatané podložky, jsou rovněž tak jako podlaha po pravé jich straně, v kterou píšící odstřikují péra, — pokaňkány. Podle stěny dělící místnost od chodby stojí několik vysokých almar a regálů, pak dva stojany na šaty a klobouky nebo visí na stěně přihrádky na akta a jiné věci krátce, vcelku přece jen obraz obvyklý a všední... Ranní ticho ruší jen praskot ohně a jemný sykot plynového plamínku, občas pak prudčí zavanutí větru a provázející jej temné zařinčení oken. Náhle přidružil se k zvukům těm zvuk nový — plíživé, vždy více se blížící kroky po chodbě. Po několika vteřinách zvuk ten těsně u dveří utichl, klika dveří se pohnula a dvéře se zlehynka otevřely. Na prahu objevila se s kloboukem v ruce vysoká, vychrtlá postava asi padesátiletého muže v staromódním řasnatém plášti. V šeru nebylo lze postřehnouti nežli matné obrysy: schýlenou kupředu postavu, ustaranou, bezvousou tvář a skoro úplně lysou lebku.  „Nikdo?!“ splynulo dutě se rtů postavy, která překročivši práh zavřela za sebou opatrně dvéře a jaksi nesměle pátravě kolem se rozhlédla. Hned nato přikývla hlavou, jako by sama sobě přisvědčovala, postoupila a sňavši plášť se svých beder několikrát jím ve vzduchu zatřepala, aby jej zbavila lesknoucích se na něm dešťových kapek a rozplývajících se sněhových vloček. Nato vrátila se zase ke dveřím, zavěsila na hák u nich do stěny zaražený nejen plášť, nýbrž i klobouk, jejž byla patrně již přede dveřmi zhruba očistila, — zamnula si ruce a opět se rozhlédla, ale směleji a skoro i jaksi sebevědomě, kolem. „Brr, dnes venku učiněná psota!“ uklouzlo přitlumeně jejím rtům. Současně postoupila doprostřed pokoje pod kmitající modravý plamínek, vztáhla ruku do výše a otočila plynovým kohoutkem. Plamen zasyčev protáhl se do výše i šíře... V kanceláři nastalo večerní světlo a ozářilo i tvář postavy. Je to tvář jinak dosti pravidelných rysů, ale přece spíše odporná nežli vábivá. Vrásčitá, pergamenově zažloutlá kůže zdá se býti na kostech přilepena — tak nápadně vyčnívají hlavně lícní kosti. Vysoké čelo jest mračně svraštěno, líce pozapadlé jako u vychrtlých, bezzubých starců; úzké, bezbarvé rty jsou skoro úšklebně sešpouleny a jenom šedé oko, hluboko v důlkách matně se lesknoucí, zdá se kárati celkový, mračně přiblblý výraz tváře aspoň poněkud ze lži. Planeť v něm chvílemi cosi jako pokořené nebo zúmyslně a skoro chytrácky tlumené sebevědomí a ne zase cosi jako beznadějná rezignace trpícího hloubálka, budící spíše soustrast nežli sympatii. Náhle zazněly na chodbě opět kroky. Tvář postavy protáhla se k polonucenému úsměvu, čímž nabyla výrazu odporné, skoro patolízalské zkroušenosti obmezeného, poddajného člověka beze vší ráznosti. Současné pohlédl muž ten plaše ke dveřím, postoupil rychle ke stolu u dveří, vytáhl z kapsy klíč, otevřel hlavní zásuvku, vyhodil z ní nějaká akta a několik archů nepopsaného papíru na stůl, načež usedl na stolici, a urovnav si listiny i papír před sebe, vzal péro do ruky, namočil je a nasadil ku psaní. Vše to dálo se s tak nápadným, skoro křečovitým chvatem, jako by si byl vědom nějakého omeškání nebo nechtěl býti překvapen v nečinnosti. Kroky na chodbě utichly však dříve, nežli se ozvaly u dveří, — neznámý chodec patrně vešel do jiného byró. Muž u stolu ke psaní připravený vztýčil nad papírem a listinami nakloněnou hlavu, odložil péro, a podepřev hlavu oběma dlaněmi, zadíval se přímo před sebe na prázdný papír. Setrval tak po několik minut, až začaly na blízké věži biti hodiny. Hned první rána jej vyrušila ze zadumání. Urovnav si listiny, původně jen nahodile rozhozené, vzal péro a poznovu je namočiv začal pomalu psáti... Světlo padalo na stůl nejen nyní, nýbrž i ve dne zezadu a bylo tak matné, že píšící musil nejen šourem seděti, aby si vlastním tělem nezacláněl, nýbrž i hluboce nad stůl se nakláněti. Tím dostala se celá postava do číhavě přikrčené pozice a zezadu pozorována působila komicky obzvláště tím, že osvětlená lysá lebka leskla se tak nápadně, jako by ji píšící zúmyslně zvědavým zrakům na odiv vystavoval. Abnormální tato pozice píšícího zavdávala podnět k různým, někdy i úšklebným poznámkám každému, kdožkoli se jí poprvé všimnul. Pro kolegy neměla však už dávno vnady novosti. Píšící sedával zde tímto způsobem už po mnoho roku. Byltě v byró nejstarším. I sám šéf, pro něhož byla vyhrazena místnost vedlejší, ačkoli skoro sedmdesátník, byl sem teprve přednedávnem přesazen. Ostatní kolegové byli vesměs mladí lidé, z nichž nejstarší objevil se v byró tom asi tak před dvěma lety. Píšící holohlavec byl tudíž nejdůkladnějším pamětníkem a znalcem dějin tohoto oddělení. Vědělť, co a jak se zde dálo prodlením celého čtvrtstoletí z vlastní zkušenosti, věděl a znal z tradice i tak mnohé, co se zde bylo přihodilo předtím. Znal neméně nežli sedm šéfů, z nichž někteří byli už dávno mrtvi, jiní pak v penzi nebo jinam přeloženi; znal dlouhou řadu úředníků, kteří se zde byli vystřídali, a byl i s všední úřední manipulací, s místními poměry i osobnostmi, jejichž záležitosti zde projednávány, tak důkladně obeznámen, že kolegové a mnohdy sami šéfové se ho dotazovali na radu nebo vysvětlení. Slovem, by jaksi duší celého apartementu. Ovšem podřízenou, nedoceněnou a nej bídněji honorovanou, a právě proto a z jiných některých příčin duší, z které při různých příležitostech i šašky tropívány. Muž ten byl dále pravý živý slovník všech možných dat — úředních i neúředních, historických, politických, sociálních, lokálních i jiných. V povšechné znalosti zeměpisné nepřekonal ho ani nejzručnější a nejsvědomitější úředník poštovní, měnivá, jako železniční a paroplavební řády spousta jiných praktických a jinak důležitých nebo památných dat, byla v paměti jeho tak pečlivě urovnána, že zodpověděl skoro každý dotaz toho druhu s podivuhodnou správností bez rozmýšlení a zřídkakdy se zmýlil. Nicméně i tato, zvláště pro kanceláře všeho druhu skoro neocenitelná vlastnost jeho byla už dávno zevšedněla.  Po celý den bylo v byró slyšeti různé dotazy: Kdy se zběhlo to a to – kdo a kdy měl v referátě ono – kdy odjíždí večer nebo zrána vlak té neb oné dráhy – kolik obyvatelů asi čítá ta neb ona osada, kdo je v ní představeným, — jak se zove křestním jménem ten neb onen, – kde je dům pod tím neb oním číslem, kdo je jeho vlastníkem, — kdy byly poslední volby do sněmu nebo do říšské rady, kdo byl zvolen atd. A na všechny dotazy ty odpovídal holohlavý muž ode dveří, aniž by se jen poohlédl, správně a ochotně, ale nikoho ani nenapadlo poděkovati za úslužnost nebo se podiviti podivuhodné paměti. Naopak — kdykoli se tomu neb onomu zdálo, že je odpověď nespolehlivá nebo nesprávná, odměnil se posměšným úšklebkem nebo se začal hádati a příti. A když byl usvědčen z nepravdy, vypukl v lehkomyslný smích. Živého, kancelářského slovníku neceněno si tudíž ani tam, kde byly výhody jeho prakticky den co den využitkovány. Jako byl posledním co do postavení a mzdy, tak byl a zůstane i posledním co do uznání svých schopností úředních — pastorkem a zároveň i terčem úředního vtipu. Zřídkakdy promluvil s ním někdo vážně a opravdově. Zpravidla oslovován úsečně, drsně a pánovitě. Mnohdy smáli se mu přímo do očí. Krátce, poměr jeho k ostatním byl jako poměr šaška k velkému obecenstvu... Sloužil za zábavu, a jakmile přestal bavit, byl ignorován. A vše to trvalo už po mnoho let. Uvykl tomu, jako uvyká člověk nakonec víceméně všemu, čemu se nemůže vyhnouti a k čemu je neúprosnou nutností přikován. Ale stal se člověkem, abychom tak řekli, s dvojí povahovou fyziognomií: úřední a neúřední. V kanceláři beránek snášející trpělivě a oddaně všechny nepříjemnosti, ústrky, žerty a opovrhování — mimo byró zamlklý samotář, pro něhož byly, jak se zdálo, všechny rozkoše světa už dávno odumřely, člověk zdánlivě bez zájmů na všem, cožkoli se kolem něho a ve světě dělo slovem — existence světu odumřelá... V byró objevoval se vždy první a poslední je opouštěl. Každodenní cestu z domova na Pohořelci do byró na Starém Městě pražském konával s pedantickou přesností vždy jedněmi a těmiže ulicemi: Ostruhovou, přes Karlův most a Velkou i Malou ulicí Karlovou. V jiných ulicích vídán a potkáván tak zřídkakdy, že se jej kolegové mnohdy úšklebně dotazovali, šel-li už také někdy přes most Řetězový a ví-li vůbec, kudy se k mostu tomu jde. I ve dnech volných, v neděli a ve svátek odpoledne, skoro nikdy nikam nevycházel. Trávíval čas ten doma, dívaje se mnohdy po celé hodiny z okna, z něhož byla náhodou vpravdě čarokrásná vyhlídka na větší část Prahy. Přes to vše nebylo události světové nebo jen lokální, o které by nebyl věděl, ať již třeba jen v hlavních rysech neb aspoň povrchně. Dovedli zodpověděti víceméně správně každý dotaz; dovedl podati jakés takés vysvětlení o každé záhadě — nejinak než jako by den co den jiného na práci nežli sledovati co možná nejbedlivěji všechny zprávy o všech význačnějších kulturních, uměleckých, politických i sociálních změnách a snahách nejen v Praze a v Čechách, nýbrž i mimo Čechy. A přece z kolegů v byró — a s jinými lidmi se vůbec snad ani blíže nestýkal — zřídkakdy se ho někdo v tomto smyslu na něco optal, neřkuli aby se s ním byl rozhovořil. A zeptal-li se ho někdo někdy přece neb odvážil-li se zodpověděti nahodilou nějakou otázku bez přímého dotazu sám, neváženo si odpovědi nebo výkladu jeho, byť byly sebepřípadnější, ani dost málo. Naopak – odbýván i úšklebkem jako slabomysIný všetečka, který si bůhví z jak malicherných, ba nesmyslných příčin všemožným duševním haraburdím mozek přecpává a každému své nezralé náhledy v pravém slova smyslu vnucuje. Pranic nevadilo, že osvědčil se začasté nad jiné přesným myslitelem, že záviděníhodná paměť jeho vzbudila mnohdy skutečnou závist, — byl a zůstal povrchnímu světu, v němž žil, živlem naprosto cizím, podceňovaným, ba opovrhovaným. Za takových okolností není divu, že prodlením času stal se z něho, jak již naznačeno, člověk s dvojí povahovou i skutečnou fyziognomií. U přítomnosti jiných nesmělý, zkroušený a neohrabaný budil skoro vždy zvláštní druh polokomické soustrasti, která se při každé příležitosti zvrhávala v posměch a úšklebek, kdežto o samotě, přes bizarní zjev svůj byl by vzbudil skoro úctu každého, kdo by jej byl nepozorovaně zhlédl. A tak i nyní, když byl vstoupil do byró a shledal, že je sám, a hned poté, když se domníval, že někdo přichází, změnil bezděky, z pouhého návyku nejen výraz tváře, nýbrž i chování, a setrval tak po několik minut. Psal, vlastně opisoval všední, frázovitou úřední listinu s takovou bedlivostí, jako by byl zcela pohřížen v obsah záhadného nebo myšlenkovou hloubkou vynikajícího nějakého pojednání. Zřetelné, skoro krasopisné písmeny plynuly z ocelového péra jeho jako umělecké ozdůbky lehce a virtuózně, jako by šlo o koncertní psaní. Oči byly upjaty na papír a tvář jevila doposud skoro týž poloúsměvný výraz odporné zkroušenosti duševně obmezeného člověka, v jaký se byla změnila, když byly na chodbě kroky zazněly, a jaký jevívala u přítomnosti cizích lidí víceméně zpravidla vždycky. Duch však dlel mimo byró, ba i mimo mechanickou práci. Před duševním zrakem píšícího a na práci patrné vůbec ani nemyslícího muže vyhupovaly se kaleidoskopické různé představy. Především šeré zákulisí divadla s veškerým svým nevylíčitelným ruchem, jaký tam zpravidla bývá bezprostředně před důležitým nějakým představením. Náhle — jako by jej byl někdo zatáhl k malému otvoru v oponě, kterýmž jest viděti do hlediště. Vidí obecenstvo scházející se do divadla; vidí i část orkestru, v němž hudebníci ladí své nástroje, vidí i kapelníka — — Vtom jako by zase stál v zákulisí a díval se nadél přes jeviště, na němž právě jest několik osob. Nevšímá si však osob, ba neví ani, mluví-li nebo zpívají-li. Zrak jeho jest napjatě upřen do protějšího zákulisí, kde stojí selské děvčátko v krátkých sukýnkách s malým košíčkem v ruce. Rozeznává nebo se domnívá rozeznávati tvář děvčátka zcela zřetelně, jako by stála před ním v plném jasu slunce. Pozoruje v tváři smrtelnou úzkost jako v o a mžicích, kdy jediný moment rozhoduje nad životem a smrtí... Srdce se mu bezděky ouží – – – Vtom vidí, kterak dívka vystoupila z šerého zákulisí na jeviště. Sličná sympatická tvář její nejeví nejnepatrnější známky sklíčenosti neb úzkosti. Kolem rtů pohrává čtveračivý úsměv, z černých oček srší jiskry milostného rozechvění... Několik okamžiků jest obraz beze změny Několik okamžiků jest obraz beze změny… Dívka zpívá… Slyší v duchu zvonivý její hlas – jasný jako stříbro, pružný a všech možných odstínů schopný, slovem, přímo divuplný druh hlasu, jakým se rázem dobývá sympatie srdcí lidských...  Vtom domnívá se slyšeti v duchu i bezprostřední přirozený toho účinek: opojnou, ohlušující, omamující bouři pochvaly z hlediště... Cítí cosi jako	uspokojení — duše jeho jásá... Ale ve skutečnosti píše mechanicky a bezmyšlenkovitě slovo za slovem. Nepozoruje, že byl jedno slovo napsal dvakrát a hned poté celou včtu vynechal. Píše — píše... a jenom tvář mění znenáhla svůj strnulý výraz, až jeví se v ní svrchovaná blaženost... Po několik minut kochá se v duchu vzácným přeludem divadelního úspěchu. Neslyší, že zazněly na chodbě opět kroky, — dvoje pádné a vždy více se blížící kroky, a že zrovna přede dveřmi na okamžik utichly. Bezprostředně poté byl i poslední přelud obraznosti náhle zaplašen. Dvéře se hřmotně otevřely a do byró vešli dva mladí muži bezvýznamných fyziognomií. Píšící jako na povel se vztýčil, a stoje vzpřímen jako voják, jevil v tváři zaleknutí a vytřeštěnost. V prvních okamžicích nebyl ani slova schopen. „Co tak na nás zevlujete?“ ozval se drsně jeden z příchozích, setřásaje se sebe sněhové vločky. „Já — prosím?“ zajektal oslovený s výrazem ustrašenosti. „To já jen chtěl —jako vždy — pozdravit...“ „Eh, hlouposti!“ zvolal druhý z příchozích svlékaje svrchník. „Víte, že vám o to nikdo nestojí. Tedy jen sedněte a pište! Ať vám starý nečte zas levity!“ Holohlavec však stál s vytřeštěným do prázdna zrakem bez hnutí a beze slova. Jen pouvadlé rty se chvěly, jako by něco šeptal. „Povídáte něco?“ houknul první z kolegů. Oslovený opět zavrtěl mlčky hlavou. „Vždyť žmouláte, jako byste žvýkal tabák.“ „Ah, prosím — to já jen...“ „To já jen — to já jen!“ posmíval se druhý kolega. „Vy jste od rána do večera samé to já jen!... Jak jen můžete být už na lačný žaludek, chci říci — hned po snídám tak zpitomělý? Kdyby byl večer, nedivil bych se! Bývám sám někdy až vrtohlavý... Či snad jste zase opisoval doma po celou noc akta?“ Oslovený opět zavrtěl mlčky hlavou. „Nu tak! Tedy jen sedněte a opisujte teď!“ Teprve nyní se oslovený otočil a usednuv nasadil péro ke psaní. Ale nepsal... Oba kolegové zavěsivše klobouky a svrchníky na věšáky přecházeli po jizbě vyměňujíce nejvšednější poznámky. „Ďas aby tu kancelářskou robotu!“ pravil jeden. „Nu, někdy, kolego, — jen někdy,“ ozval se druhý, „když je Šéf čertem posedlý... Jinak si přece nemůžeme naříkat — ne?“ „Ovšem, ovšem... Některý den nestojí naše práce ani za babku, člověk tu celý den vlastně prolelkuje…“ „Nu, máte jej prolelkovat doma zadarmo nebo zde za plat...“ „Však bych doma nelelkoval —já bych vůbec nelelkoval! Však já bych věděl, co a jak... Jen kdyby člověk měl z čeho žít...“ „A co byste, prosím vás, — kdyby vás tak osud zbavil...“ „Hi, hi, hi! Ledacos... Všechno, co by mne bavilo a těšilo...“ „Věřím — to by každý... To bych i já sám...“ „A co byste vy?“ „Já? Hádejte!“ „Eh, dejte pokoj! Hádat – jako malé děti! Já bych – aspoň v první době… Eh, hlouposti!... Chtěl jsem říct, že bych začal číst… Zatím – – –“ „Es – ese – známe se! Hodinu byste čet, potom – ichuchu! – Jen kdyby byla tobolka nabitá jako revolvér, aby — když jedna selže, mohla být vypálena druhá, třetí – –“ „A třeba čtvrtá... Ale čtení bych přece jen nezanedbával, věřte, kolego! Člověk teprve když přijde do rozumu chápe, co z mládí, když měl dost času, zanedbal. Teď — prosím vás! Ani nevíte, po jaké knize sáhnout! Deset, jež by vás byly z mládí pobavily, odhodíte po přečtení prvních stránek. Copak vás teď může zajímat? Takových knih, jako jsem četl včera, je málo...“ „Jakých, prosím vás? Teď je knih jako much, jako komárů v létě. A skoro o každé čtete v novinách, že je zajímavá, pikantní, duchaplná…“ „A zatím... Nu, snad zajímají jiné... Ale knížečka jako Plášť — o Akakiji Akakěvičovi — o našem Akakiji Akakěvičovi... Totě přec více nežli pikantní!“ „O našem Akakiji Akak... Nebo —jak to povídáte...!“ Po těchto slovech ukončena rozmluva přitlumenou odpovědí: „Tamhle sedí — model!“ Na několik okamžiků zavládlo v byró ticho; poté v rozmluvě přitlumeně pokračováno: „Jaký model — prosím vás —? Nerozumím vám! „Cožpak jste ještě nečetl Gogolovu povídku Plášť? „Nečetl...“ „Ah tak! Ale nic nevadí! Tamhle sedí portrét jejího reka — český Akakij Akakěvič!“ „Náš pan Ondřej...?“ „Ovšem —“ „I jdětež! To snad ani není možno...“ „A přece pravda! Hned vás přesvědčím.“ Poté přitlumeně mluvící hlasitě zavolal: „Akakiji Akakěviči!“ Až dosud nepohnutě, ale bizarně zkřiveně za stolem sedící holohlavec vyskočil, jako by jej byl někdo vlastním jménem zavolal, a obrátil se k oběma kolegům. „Že jste, pane Ondřeji, — Akakij Akakěvič?!“ oslovil jej přímo a s ironickým přízvukem kolega, jenž chtěl soudruhovi podati důkaz pravdy, taje smích. Tvař osloveného komicky se sešklebila. Nechápalť, a přece byl přesvědčen, že začíná zase jedna z oněch odporných svévolností, jakýmiž jej kolegové často škádlívali. Chtěl odpovědít; ale slovo mu uvázlo na rtech, jež jen pootevřel, čímž tvář jeho nabyla výrazu svrchovaně komického. Oba kolegové vypukli v řehtavý smích. „Nejste-li Akakij Akakěvič, proč vstáváte?“ ujal se po chvíli vyčítavě slova kolega, jenž by byl rád soudruha přesvědčil. „Vás přece nikdo nevolal! Sedněte a pište!“ Poslední slova pronesena tak velitelsky, že vyzvaný bez námitky uposlechl. Usedl a začal psáti. Oba kolegové, tajíce smích, chvíli se naň upřeně dívali, načež se poznovu přitlumeně rozhovořili. Po několika minutách zazněl z vedlejší místnosti titěrně třasavý zvuk zvonkového signálu. Holohlavec opět se prudce vztýčil. „Jděte — někdo volá z presidia! velel kolega, byl minulého večera četl proslavenou Gogolovu povídku, a po krátké pomlčce váhavě, a přece s důrazem dodal: „Akakiji Akakěviči!“ „Ano, ano — Akakiji Akakěviči!“ opakoval druhý kolega v smíchu. „Teď jste, pane Ondřeji, překřtěn a v týdnu vám nikdo jinak neřekne než Akakiji Akakěviči!“ Po tváři nově překřtěného kmitlo cosi jako útrpný úšklebek; ale hned poté jevila tvář jeho zase obvyklý úřední výraz: odporné, skoro patoltolízalské zkroušenosti duševního obmezence. Beze slova opustil plouživým krokem byró… Oba kolegové vypukli zase v řehtavý smích. „Nic naplat! Je to přece jen komický patron,“ ujal se po chvíli starší z obou kolegů. „Někdy je mi ho líto…“ „Eh, což!“ vpadl druhý Lítostí mu nepomůžeme. Jeť tak jako tak existencí zaživa uhnívající a zůstane jí do posledního dechu. Obrať jej třeba naruby, vždy se ti o jeví původní tvářnost: svrchovaná komika... A čemu bychom se, pane kolego, zasmáli, kdyby ho zde nebylo?! Sami sobě se přece smát nemůžeme. Nestrpěli bychom toho. On jediný — ačkoli je vždycky a jedině terčem vtipu — rozumí žertu.“ „Pravrda, pravda,“ přisvědčil druhý. „Pamatujete se ještě, kolego, jak jste mu asi před čtvrtrokem přišpendlil k šosu dlouhou tkanici, s kterou chodil k všeobecnému veselí veškerého úřednictva po několika hodin z jednoho byró do druhého, aniž by byl něco tušil?“ „Jakžpak bych se nepamatoval!? Podobného něco stalo prý se mu druhdy nesčetněkrát... My jej teď tak neškádlíme, neřkuli abychom jej týrali jako kolegové, kteří tu byli před námi. Ale časem bychom jej přece mohli poškádlit.“ „Ovšem, ovšem.“ „Ale jak?“ A tázající se na chvíli zamyslil. Zrak jeho těkal po byró, až utkvěl na stole, jejž byl před chvíli pokřtěný Akakij Akakěvič opustil. „Hola, už vím!“ zvolal a přistoupiv ke stolu povytáhlhlavní zásuvku. Chvíli se v ní opatrně v listinách probíral, načež vytáhl nějaká akte.  „Tak!“ zvolal vítězně. „Opis položíme šéfovi na stůl a prvopis tam někde mezi listiny v přihrádkách založíme!“ Po těchto slovech zmizel s akty ve vedlejší místnosti a po malé chvíli se vrátil bez akt. „Ale zásuvku zas zavřete, aby ničeho nezpozoroval!“ napomenul druhý kolega. „I toť se ví!“ odpověděl napomenutý. Přistoupiv pak ke stolu Ondřejovu zastrčil opatrně zásuvku a zůstal u stolu státi. Ale po chvíli mu nedalo. Nahnuv se nad stůl, zadíval se na započatý Akakijem Akakěvičem opis. Neshledav na něm ničeho, co by stálo za poznámku, nadzvedl i podložku, pod kterouž zhlédl nějaký umolousaný kus papíru jako koncept nějakého dopisu. „Ajta! Tadyhlenc má náš Akakij Akakěvič také nějaký soukromý spis. Ten mu zkonfiskujeme!“ Vzav lístek a urovnav listiny na stole přiblížil se ke kolegovi. „Copak to je?“ optal se kolega. „I čerchmant aby ty klikyháky rozluštil!“ odpověděl tázaný dívaje se zkoumavě na lístek. „To snad není ani jeho písmo.“ „Ukažte!“ ozval se soudruh a vzav podaný lístek do ruky připomenul: „Mazanice je jeho; ale vypadá to, jako by to y na čmáral v nepříčetném stavu. A podívejte se! Nejsou snad verše?" Soudruh vzal podaný lístek do ruky, a pohlédnuv naň pozorněji, musil přisvědčiti. Poté jal se klikyháky jinak vždy skoro krasopisecky opisujícího ubožáka řešiti. Snadné to nebylo. Umolousaný lístek byl zakaňkován a křížem krážem písmem a hrubými črty rozorán. Ani jediná věta nebyla napsána v souvislosti slovo za slovem. Jednotlivá písmenka byla naprosto nečitelná. Skoro každé slovo bylo několikrát přeškrtáno a nad některým nebo pod ním kupilo se několikero přeškrtaných nebo nepřeškrtaných variantů. Krátce byl to mozolný koncept člověka, kterýž byl myšlenky své ze sebe v pravém slova smyslu ždímal.  Konečně podařilo se řešícímu rozluštiti aspoň smysl. Bylo-li rozluštění správné čili nic, nebyl by se ani sám odvážil dotvrditi přísahou; ale četl přitlumeně takto: MOTIV Z ČESKÉHO ROMÁNU Na ministry, na vojáky, na nemocné, ubožáky, na blby i na nuzáky, na zloděje, na tuláky — milióny ročně dáme... Pro žandarmy, policajty, duchovní i byrokraty, ba i četné jejich braty — statisíce denně máme... Ale několik svých umělců a literátů necháváme zpolovice nouzi třít — polovinu poloviny — hlady mřít... Když dočetl, podíval se mlčky na kolegu pozorně, ba napjatě poslouchajícího. Zraky jejich se setkaly a v obou jevilo se překvapení. „Myslíte, že tu kostrbatinu skládal sám?“ ozval se po chvíli luštitelův soudruh. Luštitel pokrčil mlčky ramenoma; leč výrazem tváře domněnku kolegovu potvrzoval. „Nu, buď jak buď!“ pravil po krátké pomlčce. „Hlupák není, to víme... A skoro se mi zdá, že bychom jej přece jen neměli svévolně škádlit...“ I popošel ke stolu u dveří, a uloživ rozřešený epigramatický pokus pod podložku, kde jej byl nalezl, chtěl jít i pro akta do vedlejší místnosti. Ale bylo již pozdě — Akakij Akakěvič objevil se ve dveřích. „Aj! vy už jste tady?“ oslovil jej suše starší kolega. „Copak vám v presidiu chtěli?“ „Ah, nic zvláštního,“ odpověděl tázaný ledabylo; „nepatrnou informaci v příčině dovozu a vývozu obilí...“ „Nu, jen když se vás neptali, jste-li také spokojen s diurnem!“ vpadl mladší kolega. „To byste se byl jistě po uši začervenal a se sklopeným k zemi zrakem odpověděl: „Prosím— to já jen — Ne?“ Oslovený upřel na domluvivšího zrak, v němž kmit o cosi jako zásvit výčitky; ale beze slova popošel plíživě ke svému stolu, usedl, vzal péro a začal psát. Oba kolegové sledovali počínání jeho s onou zvláštní, polo lhostejnou a polo útrpnou zvědavostí, s jakou sledujeme zpravidla bezúčelnou nebo skoro bezúčelnou a malichernou činnost titěrně úzkostlivých horlivců, a přes to vše, že neměli v úmyslu znovu jej škádliti, nemohli se ubrániti úšklebnému úsměvu. Po chvíli však jim diblík rozpustilosti přece jen nedal Přes to vše, že bylo již půl deváté, panoval v byró, doposud ještě skoro týž šerý přísvit, jako když byl Akakij Akakěvič poprvé překročil práh. Bez hořícího plynového plamene nebyl by mohl v šerém koutě naprosto psáti a z nápadného sehnutí bylo zřejmo, že namáhá se při psaní i nyní. Oba kolegové to postřehli a jeden z nich připlížil se nepozorovaně pod hořící plynový plamen, vztáhl ruku opatrně do výše, by nevrhala stín směrem k píšícímu a počal plynový kohoutek zatahovati. Plamen se pomalu menšil, světla nepozorovaně ubývalo, až plamen úplně zhas a v byró zavládlo mrazivé šero, na stole píšícího pak skoro tma.  Ale píšící byl prací svou tak zaujat, že to po několik minut nezpozoroval. Znenadání však to přece postřehl. Péro se v psaní zarazilo; Akakij Akakěvič však pootočil pouze hlavu a tiše, skoro prosebným tónem pravil: „Proč mi, prosím, už zhasínáte? Nevidím – ve tmě psát neumím...“ Oba kolegové dali se do smíchu. „Vždyť my také ne!“ chechtal se jeden. „A což abyste se tomu naučil,“ radil v smíchu druhý... „Kdybyste to dovedl, uspořilo by presidium na plynu nejméně půl nebo tři čtvrtiny krejcaru denně.“ „A každoročně by vám mohli vyplácet remuneraci dvou nebo tří zlatých a několika krejcarů,“ dodal zase první. A nová salva smíchu otřásla vzduchem. Když se smíškové poněkud utišili, ujal se starší s komickou vážností slova řka: „Ale abyste, milý, dobrý náš Akakiji Akakěviči nemyslil, že vás chceme připravit o zrak, rozsvítím vám vlastnoručně sám a k tomu oba plameny.“ I vytáhl z kapsy škatulku sirek, rozžehl jednu a rozsvítiv jí vpravo i vlevo pootočil oba kohoutky tou měrou, že větších plamenů nebylo lze vůbec docíliti. V byró zavládlo dosti jasné, umělé světlo jako zvečera. Starý písař beze slova se otočil a pokračoval ve své práci, kdežto oba kolegové lelkujíce vyměňovali ještě chvíli bezvýznamné poznámky, až byli vyrušeni. Do dveří vrazil pojednou všecek udýchán čtvrtý kolega – suchoučká postavička s fyziognomií potutelného vydřiducha. „Starý se už žene!“ zasípal hned ve dveřích. Účinek prostých slov těch byl přímo zázračný. V několika okamžicích seděli oba zevlující kolegové, ba i nove příchozí za svými stoly. S bezpříkladnou rychlostí bylo na všech třech stolech učiněno vše, čeho bylo potřebí, aby se zdálo, že za stoly sedící jsou už dávno v plné práci. Papír šustil, péra skřípala. Fyziognomie pracujících měly vážný, opravdový, ba hloubavý výraz; jenom tvář Akakije Akakěvičova zůstala beze změny. Po několika minutách otevřely se zlehka dvéře a vstoupil obstarožný, boubelatý pán s hladce oholenou, ale úřední přísnost jevící tváří. „Dobrý den, pánové!“ pravil hned ve dveřích. „Má úcta! — Naše úcta, pane rado!“ odpověděno s úlisnou zdvořilostí od všech čtyř stolu. Zároveň všichni čtyři úřadníci jako na povel vstali a uctivě se uklonili; ale hned zas jeden po druhém usedal. Toliko Akakij Akakěvič zůstal stát, jako by čekal na nějaký rozkaz. Zatím však pásl po tom, až se představený tak pootočí, aby mu mohl vzíti úslužně klobouk z ruky. Představený však jen se rozhlédnul a mávnuv kloboukem v ruce obloukovitě k hořícím plamenům drsné houknul: „A copak je tohlento? Cožpak je půlnoc, že svítíte?“ Z přítomných nikdo nehlesl. Jen Akakij Akakěvič po pošel pod lustr a roztáhnuv současně obě ruce zhasí oba plameny najednou. „Tak!“ přikývnul táhle pan rada a podal posněžený svůj klobouk starému písaři sám. „Nic nového?“ optal se ještě.	, „Nic, pane rado, — pranic!“ zaznělo úslužně jako chórem. Pan rada gravitétně pokročil, starý písař s kloboukem v ruce ještě gravitétněji jej následoval oba zmizeli vedlejší místnosti. Starý písař pomohl představenému svléknouti svrchník a pověsiv jej i klobouk na stojan u kamen v plíživým krokem ku svému stolu... Na blízké věži odbíjela právě třetí čtvrt na devátou. Celé byró ztichlo obvyklým, abychom tak řekli kancelářským způsobem. Nikdo se neodváži pronésti hlasitého slova. Každý buď skutečně pilně a chvatně pracoval, nebo se tak aspoň tvářil. Musil-li se optati, přitlumil hlas.  Minuta míjela po minutě, až uplynulo půl hodiny, aniž by se bylo v byró něco změnilo. Náhle zazněl z šéfova pokoje třasavý zvuk příručního zvonku. Všichni nadzvedli od práce hlavy a naslouchali. Zvuk dozněl a dodatečně ještě jeden úder byl všem znamením, že Šéf volá starého písaře, kterého den co den volával tímto způsobem nejčastěji. Písař se zvedl a vešed k představenému, nechal za sebou pootevřené dvéře. Několik vteřin poté zaslechli úřadníci v prvním pokoji následující úrývkovitou rozmluvu z pokoje šéfova: „Kdepak máte, pane Ondřeji, originál — koncept?“ „Jaký originál, prosím, pane rado?“ „Nu, — koncept tohohle vyřízení... Cožpak nevidíte?“ „Račte odpustit, pane rado, já skutečně nevím – –“ „Jak? Že nevíte? Ztratil jste ho snad...“ „Ah, nikoli, nikoli! —Neztratil, pane rado, — nic jsem neztratil. Ale já vůbec ani nevím, kterak tento opis sem k Vašnosti na stůl – –“ „Eh, láry fáry! Jakpak by sem jinak přisel, nežli že jste mi ho sem položil! Ale originál, koncept jste nepřiložil — to je to... Patrně jste jej zapomněl na stole. Jděte se podívat!“ Starý písař bez omluvy uposlechl. Vrtě hlavou vrátil se k svému stolu, otevřel hlavní zásuvku a začal klidně hledat. Ale nenašed ničeho, začal jevit nepokoj a chvílemi sám k sobě tiše promlouval: „Ale vždyťpak se přece zcela dobře pamatuju, že jsem si dal včera odpoledne koncept i opis sem do šuplete... A teď je opis u šéfa a koncept“ – – A zase začal hledat vždy šukavěji; zotvíral i přehrabal všechny zásuvky mruče každou chvíli: „Ale vždyť to není možné... Něco podobného se mi přece ještě nikdy, pranikdy nestalo…“ Hledal skoro čtvrt hodiny, leč marně... Šéf stal se zatím netrpělivým. Objeviv se ve dveřích svého pokoje, sledoval chvíli písařovo počínání, načež se drsně optal: „Cožpak jste ještě nenašel?“ Písař ustal hledati. „Nenašel, prosím... Ale musí to tu být... Dal jsem oboje sem do šuplete včera odpoledne dobře se pamatuju...“	 „A teď tam není nic! Jinak byste to už byl našel!“ připomenul šéf vyčítavě. „Nu, vy jste mi pěkný patron! Kolik vrabců kdo po světě postřílí nebo kolik koček a psů denně pojde, víte navlas — viďte? Ale kam po oz dnes koncept s opisem, zítra už nevíte. A to se má na vás člověk spolehnout?!“ „Ah, račte prominout, pane rado, jal se písař vždy úzkostlivěji omlouvati. „Já skutečně nechápu, jak se to mohlo stát – – – Moje paměť se mi přece ještě nikdy nezpronevěřila...“ „Až dnes!“ vpadl uštěpačně pan rada. „A to pořádně. Vždyť jste všecek bez sebe!“ „Ah ne, ne – to já jen tak, pane rado, – hledám —hledám...“ A zase hledal. „Ale jak jen se dostal opis na můj stůl,“ ozval se po chvíli šéf, „když jste ho tam, jak pravíte, nedal?!“ „Nedal, nedal!“ ujišťoval písař ustav hledati. „Dal snad na můj stůl nějaký opis někdo jiný?“ otázal se šéf rozhledna se kolem. „Nedal-nikdo nedal, pane rado!“ zaznělo současně jako z jedněch úst. „Nu, tak vidíte, že jste přece jen zpitomělý, Ondřeji,“ ujal se opět slova šéf. „A kdepak jste to opisoval?“ „Doma, prosím...“ „Ah tak!“ zvolal šéf, v jehož hlavě se zdánlivě rozbřesklo. „Patrně jste zapomněl koncept doma — to je to – a teď ho hledáte, kde nebyl a není.“ Starý písař sice ujišťoval, že tomu tak není, že opis i koncept přinesl do kanceláře a na stůl šéfův ničeho nepoložil; ale Šéf posléze učinil všemu konec řka: „Nechte omluv a výkladů a podívejte se domů! Kdyby nebylo třeba opis porovnat s konceptem a nebo kdyby věc nekvapila a nemusila být ještě dopoledne vyřízena, ani bych vás do té psoty nevyháněl. Ale není pomoci — jděte!“ Starý písař jsa přesvědčen, že tomu není tak, jak se Šéf domnívá, chtěl se i nyní ještě omlouvati; ale šéf jej příkře zakřikl: „Jděte, povídám, a podívejte se doma! Cožpak vám musí člověk všechno desetkrát rozkazovat?“ Slova ta pronesena tak přísně a velitelsky, že starý písař uznal za vhodné raději se další nepříjemnosti vyhnouti. Přehodiv přes sebe staromódní svůj plášť a vzav svůj oprchalý plstěný klobouk, chvatně opustil místnost. Šéf díval se za ním, až zmizel, načež zamručel: „Eh, už je přece jen zpitomělý!“ — a vrátil se do svého pokoje. Kolega úředník, jenž byl akta založil, takového konce žertu se nenadál. Bylo mu starého písaře líto, že musí v psotě vážiti zbytečně dalekou cestu. Již se chtěl odebrati k šéfovi, aby se přiznal, když si připomněl, že před chvílí přímý dotaz šéfův zodpověděl záporně a — zastyděl se... Po několika minutách však mu přece šlehl mozkem vhodný nápad, kterýmž by se dal nemilý následek nevhodného žertu odčiniti. I vzchopiv se pospíšil za starým písařem, aby se mu upřímně vyznal; ale přestože klikatými chodbami takřka proletěl a pospíšil až před budovu, loudavého jinak písaře již nedohonil. Vrátil se tudíž zase do místnosti kancelářské a nevrle zasedl ke své fádní práci. Však k nemalému upokojení jeho objevil se starý písař po několika minutách v byró sám. Vešel nesměle a váhavě; ale tvář jeho přece jevila klid člověka, který jest si vědom všeho, co a proč koná. Odloživ plášť i klobouk, popošel ke dveřím vedoucím do šéfova kabinetu a zlehka je pootevřev, na prahu stanul. „Vy už jste tu?“ optal se šéf. „K službám, pane rado,“ odpověděl tónem malomyslným. „A máte akta?“ „Nemám, prosím...“ „Vy se opovažujete vrátit bez akt, aniž byste se by pokusil vyhledati je?“ houknul příkře šéf. „Račte odpustit, pane rado,“ odtušil starý písař s klidem člověka, jenž si není vědom žádného prohřešení. „Akta jsou zde!“  „Jakže? Akta zde?! A kde – kde?“ rozkřikl se popuzený šéf. Starý písař pokrčil ramenoma. „Nevíte-li, kde - jak se můžete opovážit tvrdit, m. do očí, že jsou zde?“ „Račte odpustit, pane rado,“ zahájí starý písař svou omluvu. „Když jste mne ráčil poslat domů, byl jsem na vahách. Ale sotva jsem učinil několik set kroků, musil jsem sám sobě vyznati, že se mi paměť moje přece jen nezpronevěřila. Promiňte – ale akta jsou zde!“  „A kde, prosím vás, kde? optal se šéf s přízvukem jitřícího se netrpělivce. „Snad nechcete, abych vám je vyhledal sám?!“ Po tváři písařově kmitlo cosi jako trpce bolestné pousmání — jediný výraz, kterýmž jinak zpravidla komická tvář jeho odzbrojovala někdy i nejrozpustilejší svévolníky a naladila tentokráte i šéfa k shovívavosti. „Nu, abyste neřek, že vás zbytečně a svévolně šikanuju,“ pravil tónem skoro benevolentním, „prohledejte si třeba celé byró!“ Starý písař vrátil se ke svému stolu a začal znovu hledati. Prohledal všechny zásuvky; každou listinu, ba každý lístek vzal do ruky a pozorně jej prohlédl. Ale výsledek byl jako poprvé. Ukončiv mlčky prohlídku zůstal u svého stolu státi a upíraje zrak svůj k zemi, čekal s rezignací, co se bude dále díti. „Ještě jste nenašel, pane Ondřeji?“ ozval se posléze šéf vstoupiv na práh svého kabinetu. Starý písař se naň mlčky zadíval s týmž výrazem tváře, kterýmž jej byl před chvílí odzbrojil a—odzbrojil jej i nyní. „Nu, nu — snad nebude tak zle!“ připomněl šéf jaksi smírně naladěn. „Pozoruju, pane Ondřeji, že stárnete a že vás vaše paměť přece jen opouští...“ Starý písař sice lehýnce a nepozorovaně zavrtěl hlavou, čehož si však šéf nevšimnul a dodal: „Nezbývá, než abychom vám byli nápomocni! Prosím, pánové,“ obrátil se k ostatním úřadníkům, „pomozte panu Ondřejovi hledat založená akta!“ Všichni tři úřadníci se vzchopili, aby vyhověli přání šéfovu. Ovšem pomáhal hledati každý po svém způsobu: dva, kteří věděli, kde akta jsou, ledabylo — třetí s horlivostí nejúslužnějšího otroka. Sám šéf vrátiv se do svého kabinetu hledal v pevném přesvědčení, že se starý písař tentokráte přece jen mýlil. Však v několika minutách nalezl akta v přihrádce vedle svého psacího stolku. „Co to?“ zamumlal a hned nato hlasitě vykřikl: „Pane Ondřeji, pane Ondřeji!“ Starý písař, jenž byl taktéž poznovu začal v zásuvkách svého stolu hledati, pospíšil kvapně až na práh šéfova kabinetu. Ostatní kolegové pospíšili za ním a v půlkruhu jej obklopili. „Copak je tohlenc!?“ vzkřiknul šéf na starého písaře drže akta v ruce. „Akta! Moje akta!“ odpověděl písař s přízvukem nesmělé radosti vztáhnuv po nich bezděky ruku. „A vy se opovažujete si ze mne a z nás všech takové šprýmy?“ osopil se na něj šéf mrštiv akty o stůl. „Račte odpustit, pane rado,“ odtušil písař nesměle, „já, věru, nevím, kterak – –“ „Ah, dejte pokoj!“ vpadl příkře Šéf. „Opis mi položíte na stůl a prvopis zastrčíte do přihrádky, kde by jej člověk do soudného dne nehledal! Něco podobného nelze přece pokládat za nedopatření nebo zapomnětlivost— to zcela zjevný úmysl ztropiti si ze mne a z nás všech šašky...“ Starý písař chtěl něco pronésti ke své omluvě, a e slovo uvázlo mu na rtech, jež se jen zachvěly a zůstaly otevřeny. Tvář jeho měla v okamžiku tom výraz tak neodolatelně komický, že sám rozdurděný šéf nemohl odolati a vypukl v smích. Ostatní kolegové písařovi, ke kterým byl písař zády obrácen, neměli sice ani potuchy, čemu se šéf směje, ale dali se taktéž z pouhé úslužnosti ke svému představen mu do nuceného smíchu. „Jděte, pitomče!“ vzkřikl posléze šéf s oním polo rozmarným a polo příkře, ba surově velitelským přízvukem, oproti kterému není žádné námitky. Všichni tři úřadníci stojící těsně za písařem couvli a starý písař se sklopenou hlavou odplížil se ke svému stolu, kde se zastavil. Šéf hněvivě přirazil dveře. Jeden z úředníků po druhém vrátil se ke svému stolu a zasedl ku práci. Toliko starý písař stoje u svého stolu díval se s mračným výrazem v tváři upřeně před sebe. Co dělo se v jeho duši, zůstalo jeho tajemstvím; ale dle všeho byla to bouře, jaké se sám snad ani nenadál. Byl sice po léta uvykl všemu možnému Škádlení, všem možným žertům a šprýmům, ba i mnohému týrání; ale tak příkře, ba surově nebyl doposud ještě nikdy nikým odbyt jako právě teď. Byl přesvědčen, že nezavinil nejmenšího; věděl, že akta založil zúmyslně někdo jiný a že by stačilo snad naznačiti podezření několika slovy — a přece mlčel... Slzy vstoupily mu do očí — poprvé po mnoha letech... Po chvíli sklesl na židli a opřev tvář o obě dlaně setrval tak po několik minut, až nejprudší nával bolesti minul. Poté urovnal rozházené listiny na stole, sáhl po péře, namočil a nasadiv je začal psáti... místnosti skoro po půl hodiny nikdo ani slova nepronesl; ale poté jeden z úředníků soudruha na něco se optal a zanedlouho rozproudil se tu obvyklý život kancelářský, jako by se nebylo pranic zvláštního zběhlo. Pravda, nebylo to pranic zvláštního; neboť v kancelářích všech odstínů provádívají se podobné žerty tak často, že si jich hrubě nikdo ani nevšimne. Však právě tímto žertem byl starý písař v hlubinách duše raněn a snad ještě nikdy necítil pokořující a ponižující své postavení tak palčivě jako tentokráte. Lítost, hněv a bolest střídaly se v duši jeho v chaotickém víru bojujíce o nadvládu. Psal, ale nevěděl, co a jak píše. Obvyklé šero na jeho stole zdálo se mu býti skoro tmou — oči jeho se totiž každou chvíli zalívaly slzami, jež se kradly po lících a kanuly na papír. Někdy, když v duši jeho nabyl nadvlády trpký hněv, zdálo se mu, že musí vyskočiti a na některého z kolegů jako podrážděný dravec se vrhnouti, aby se pomstil… Ale v nejbližším okamihu, když šlehla mozkem myšlenka, že vlastně ani neví, kdo mu potupné pokoření připravil, cítil, že hněv popouští nadvládu lítosti a bolesti, — i bylo mu, jako by se mu mělo srdce rozskočiti. A přece ničím, praničím nedal najevo, co se v duši jeho děje. Hluboce nad stul nachýlen opisoval slovo za slovem, mnohdy vlastně písmenko za písmenkem, aniž by si byl vědom smyslu, a slzy — jedinou známku jeho duševního stavu — nikdo nepostřehl... Asi za hodinu však i mocné toto rozechvění čivů ochablo. Pocítil mírnou únavu a zároveň zpozoroval, že opsal několik půlarchů tak nesprávně a nepísařsky, že byly naprosto k nepotřebě. Okolnost ta vrátila jej náhle samu sobě. Rychle, ale nepozorovaně založil opsané pod podložku a začal opisovati znova — bedlivě a pozorně skoro jako kdy jindy. A právě tato zvýšená duševní činnost v jednom směru měla za následek, že na pokořující urážku pozapomněl a prodlením další hodiny nabyl opět obvyklé své duševní rovnováhy. Když o dvanácté hodině šéf a ostatní kolegové opouštěli byró, jevil starý písař obvyklou fyziognomii a nikdo nepostihl v ní nejmenší známky nějakého vzrušení. „Otupuje nebo již docela otupěl,“ pomyslil si šéf, když odcházel, a starý písař, jenž mu byl jako vždy úslužně dvéře otevřel, a tyto s výrazem rezignace pomalu a úzkostlivě zavíral. Ostatní kolegové odešli obvyklým způsobem, aniž komu napadlo, že starého písaře v hlubinách duše roztrpčili a urazili. Avšak když se dvéře za posledním zavřely, holohlavec divoce kolem se rozhlédl a mávnuv zaťatou pěstí směrem ke dveřím rozechvěným hlasem sotva slyšitelně zašeptal: „Však já se vám přece jen pomstím!“ Poté přehodil přes sebe plášť, vzal klobouk, opustil jako vždy poslední byró, a zavřel je na klíč. Odevzdav pak před východem z budovy klíč portýrovi, ubíral se plouživým krokem k domovu... Přemýšlel o pomstě; ale bez výsledku. Pro okamžik byl bez rady jako napolo ušlápnutý červ Minulo několik dní. V byró odbývány všední a jednotvárné práce kancelářské obvyklým způsobem a na poslední žert se starým písařem skoro úplně zapomenuto. Toliko nový název, kterýmž jej byl onoho dne jeden z kolegů v bujné svévolnosti obmyslil, ujal se jako každý — ať již případný, nebo nepřípadný — posměch a ve všech odděleních úřadníci starého písaře Ondřeje jinak nenazývali nežli: Akakij Akakěvič. Zpočátku ovšem jen mezi sebou. Ale zanedlouho oslovil jej tak buď bezděky ze zvyku, nebo zúmyslně, žertem, některý kolega přímo a v necelém týdnu již ho i přímo nikdo jinak nenazýval. Jako si dal starý písař druhdy všechno líbit, neprotestoval ani tentokráte, ledaže někdy přelétl kradmo tvář jeho pohrdlivý úsměv. Byltě jist, že dříve nebo později nadejde den, kdy všickni, kdož jej byli až dosud podceňovali a uráželi, budou pokořeni a on — pomstěn... A den ten, tedy den pomsty nadešel dříve, nežli se kdo nadál — v necelých třech týdnech. Ale jako byl muž ten v každém skoro ohledu člověk rázovitý, byla i pomsta jeho zcela zvláštní, skoro dětinsky neviňoučká — pouhopouhé zadostučinění. Vyžádalť si totiž kdysi na jediný jen den dovolenou, ale k nemalému podivení svých kolegů objevil se dopoledne v kanceláři přece. Vešel sice jako kdy jindy krokem plíživým, ale tvář jeho jevila neobvyklý výraz uspokojení, ba jakési usmívavé jistoty. „Ajta, Akakij Akakěvič zde!“ zvolal jeden z kolegů. „Copak tu chcete, když máte dovolenou?“ optal se druhý. „Či snad jste zas něco zapomněl?“ Akakij Akakěvič zavrtěl lehce hlavou a beze slova šoural se ke dveřím do pokoje šéfova, zaklepal, a když zaznělo zevnitř slovo „Volno!“,— vstoupil a dvéře za sebou zase zavřel. „Co chcete?“ ozval se nevrle, ba skoro drsně šéf, poznav jej. „Račte odpustit, pane rado, že obtěžuji,“ ujal se slova starý písař, jevě v ruměncové tváři mírné zaleknutí. „Přicházím v záležitosti neúřední, soukromé...“ „Ah tak? A copak tedy chcete?“ „Přicházím s nejuctivější prosbou, kdybyste ráčil —“ „Eh! Mluvte bez okolků!“ vpadl šéf skoro příkře. Tvář písařovu přelétla chmura trpkosti. Plíživě postoupil až ke stolu šéfovu a nesměle se ozval: „Neráčil byste nám, pane rado, se svou ctěnou rodinou prokázati vzácnou čest a dostaviti se dnes večer do divadla?“ Po těchto slovech položil písař na stůl vstupenku do lóže. Šéf byl tak překvapen, že v prvním okamžiku neměl ani slov k odpovědi. „A jak já, prosím vás, k té cti přicházím?“ ozval se po delší pomlčce vlídně. „A kdo a za jakým účelem mne zve? Či je dnes zvláštní nějaké představení nějaká benefice?“ „Nic zvláštního, pane rado,“ odtušil tázaný s tajemným úsměvem, „ledaže vystoupí dnes poprvé na ana jakás zpěvačka, jejíž talent předchází chvalná pověst.“ Udivení šéfovo se vzmáhá. „A jak vy přicházíte ke vstupence a já pozvání?“ ozval se šéf. „Že jste vstupenky nekoupil, nýbrž nejspíše dostal, jest jisto. Proč nejdete do divadla sám?“ „Račte prominout, pane rado,“ odpověděl písař s klidem člověka, jenž jest sobě vědom dosahu až jež pronáší, „že vám nemohu tentokráte podati žádného vysvětlení. Nevímť více, nežli co jsem byl již uvedl. Mám volný lístek i pro sebe a podívám se do divadla též. Leč kdybyste i vy s váženou rodinou svou prokázal nám čest…“ „Nám – nám!“  vpadl Šéf. „Koho tím míníte?“ „Některé příznivce, kteří se o novou zpěvačku zajímají, pane rado,“ odpověděl písař. „Dodali mi několik volných vstupenek s výslovným přáním, abych pozval nejen vás, pane rado, nýbrž i některé ze svých pánů kolegů.“ „Sháníte tedy někomu klaku — není-liž pravda?!“ připomenul přednosta s ostrým přízvukem zadívav se starému písaři zpytavě do očí. „Ah nikoli, pane rado, — račte být ubezpečen!“ odtušil starý písař, aniž před zpytavým pohledem šéfovým, jak míval ve zvyku, sklopil zrak. Přednosta ještě chvíli váhal, má-li či nemá-li neobvyklé pozvání podřízeného, vlastně nejpodřízenějšího úředníka svého odmítnouti, načež s blahosklonným úsměvem pravil: „Nu – bude-li možno, dostavím se!... Ale vstupenkou můžete oblažit někoho jiného!“ Po tváři starého písaře kmitlo cosi jako rozpaky; ale přece vztáhl ochotně ruku po podávané vstupence a vstrčiv ji do kapsy uklonil se. „Jak je libo, pane rado,“ připomněl po krátké pomlčce a ukloniv se ještě jednou, šoural se plíživým krokem ke dveřím. „Copak dnes hrajou?“ ozval se náhle přednosta. „Ani sám nevím, pane rado,“ odtušil tázaný zastaviv se. „Nu, vy jste mi pěkný aranžér klaky!“ podotkl přednosta s přízvukem ironie; ale pozoruje, že v tváři starého písaře ani sval se nezachvěl, pokynul prostě rukou na znamení, že si ničeho víc nepřeje. Akakij Akakěvič zmizel ve dveřích, jež za sebou opatrně zavřel.  Nepoměrně snáze odbyl ostatní volné vstupenky mezi kolegy v přední místnosti. Naléháno naň sice spoustou dotazů: od koho a k jakému účelu vstupenky dostal atd.; ale starý písař buď nemohl, nebo nechtěl dáti uspokojivého vysvětlení. Nikdo se nedověděl více, nežli co se byl dověděl šéf. Vstupenku přijal však každý, a každý také slíbil, že se do divadla dostaví. Podobně dělo se v každém jiném oddělení, v němž Akakij Akakěvič volné vstupenky rozdával. Všady se nemálo divili; někde nemohli si odepřít! obvyklým způsobem i žertovné nějaké poznámky, nicméně nikdo vstupenky neodmítl. V půlhodině zbavil se starý písař všech vstupenek a se zjevným uspokojením v ustarané tváři ubíral se volným krokem k domovu, by — užil zbytku jednodenní své dovolené. Den byl nevlídný, ba smutný. Po obloze valily se těžké chmury; chvílemi poprchávalo a hned zase sněžilo. Palčivý vítr fičel ulicemi a mrskal v divokém víru sněhové vločky ne o dešťové kapky před sebou... Kvečeru vítr poněkud ochabnul; ale asi o zahájením divadelního představení rozburácela se nad Prahou tak prudká vichřice zimní, jaké málokdo pamatoval.  Kdo právě nemusil, nevysel ani na skutečně divadla nebo na jinou nějakou zábavu bylo obětí. Přesto dostavili se do divadla skoro všichni volnými lístky opatření, kolegové Akakije Akakěviče ba i šéf přijel s celou rodinou a zaplativ si lóži byl jako všichni pozvaní toho mínění, že uvidí a uslyší něco zvláštního a neobyčejného. Ale byl zklamán jako všichni ostatní. Když se totiž opona vyhrnula, ohlásil režisér spoře se dostavivšímu obecenstvu, že pro nenadálé ochuravění zpěvačky, která měla poprvé vystoupiti, nemůže býti provozována ohlášená zpěvohra a bude provedena starší fraška. Nespokojenost byla všeobecná. Někteří z navštěvovatelů byli by zajisté ihned divadlo opustili; ale pro burácející vichr přece zůstali. Po celé první dva akty však se ani ruka nehnula. Bujná, rozpustilá fraška minula se úplně obvyklým účinkem a teprve ke konci posledního jednání obecenstvo poněkud se rozehřálo a tu a tam, hlavně na galeriích, zatleskalo. Kolegové Akakije Akakěviče nudili se vesměs. Mezi představením pídili se mnozí po něm, aby mu za příjemnou zábavu poděkovali. Ale po Akakiji Akakěvičovi nebylo v divadle, ba v zákulisí ani památky — ba více: nikdo ho vůbec ani neznal... Představení ukončeno a většina rozhořčených kolegů, kteří se ubírali i domů za zběsilé bouře, shodla se v tom, že přiměřeným způsobem poděkují Akakiji Akakěvičovi — příštího dne... Nicméně i v tom byli všichni zklamáni: Akakij Akakěvič se následujícího dne do kanceláře nedostavil. Zato vypravovali o něm někteří kolegové prazvláštní, skoro neuvěřitelné věci. Jeden totiž tvrdil, že opustiv divadlo před začátkem třetího jednání, viděl běžeti Akakije Akakěviče podle divadla… Jiný zase ujišťoval, že vraceje se po představení ve Slupech domů, potkal starého písaře na Karlově náměstí a že se mu zdálo, jako by byl opilý... Třetí zas, který si zašel po představení do hospody, vraceje se před půlnocí domů potkal Akakije Akakěviče na Františku, že naň zavolal, ale on že se dal do útěku a dvakrát upadl – nejspíše prý proto, že byl skutečně opilý… Vše to a mnohé jiné, čím neobvyklý případ ten vysvětlován, poskytlo kolegům po celý den látku k výměně nejrůznějších domněnek; podstaty věci však se nikdo nedomyslil. Teprve třetího dne došel Šéfa tužkou psaný lístek Akakije Akakěviče, kterýmž snažně prosil za prominutí, že nemůže se dostaviti do kanceláře, poněvadž leží churav v malostranské nemocnici milosrdných sester... „Nejspíš se z dišperace přepil!“ pomyslil si šéf a hodil omluvenku prostě do koše. Avšak Akakij Akakěvič nedostavil se až teprve asi po měsíci v svrchované míře zbídačelý, takže vzbudil soustrast i oněch, kdož mu chtěli za příjemnou zábavu poděkovati nejúšklebněji. Omluvil se u šéfa, odprosil i kolegy, ale na dotazy jiného druhu odpovídal vyhýbavě, takže vše, co a proč se bylo stalo, zůstalo všem hádankou. Zamlklý druhdy starý písař stal se od té doby nemluvou. Plížíval se jako stín se svěšenou hlavou, nice kolem sebe si nevšímaje. Pracoval sice jako jindy vzorně pilně; ale někdejší svědomitost jeho byla tatam. Každý den bylo mu možno vytknouti nějakou chybu neb aspoň nějaké nedopatření. Někdy nahromadily se chyby v takové míře, že počínáno pochybovati o zdravých jeho smyslech. „Schází — blbne!“ pomyslil si často šéf a právě proto choval se k němu méně příkře než jindy.  Příkladu šéfova následovali znenáhla i kolegové a prodlením necelého roku po záhadném divadelním představení a ještě záhadnějšími jeho následky změnil se poměr Akakije Akakěviče ke kolegům a šéfovi úplně. Měli s ním útrpnost... Přestali si z něho tropiti šašky a přehlíželi i jinak nepromíjitelné chyby, jichž se dopouštěl, s neobvyklou shovívavostí. Někdy ovšem ještě také tomu neb onomu napadlo podívati se v nepřítomnosti starého písaře pod podložku, na které psával, do Šuplete jeho stolu, když je nechal nezamčené; ale nenalezeno tam nikdy nic jiného kromě listin a předpisů úřadních. Jen jednou vyslídil kdosi mezi úřadními listinami půlarch papíru počmáraný samými číslicemi, vlastně plný jakýchsi rozpočtů a výpočtů. I přisvojil si půlarch ten jako zvláštnost a nechal jej mezi kolegy kolovati. Každý sice poznal, že číslice jsou psány rukou písařovou; ale nikdo se nedomyslil, co znamenají a k jakému účelu byly psány. Nápadno však bylo, že starý písař zmizelého půlarchu nepohřešil a že později vyslíděny v jeho stole i jiné lístky a papírky počmárané různými výpočty. Jindy byly by si z něho kolegové z příčiny té ztropili svévolné žerty; ale nyní, když bylo každému zřejmo, že ubožák očividně schází, nikdo se toho neodvážil, až i na tuto podivnůstku zapomenuto, — a Akakij Akakěvič nevyrušován obvyklým způsobem dále živořil – – – I s námi spisovateli, kteří se živíme výhradně jen výtěžkem svého péra, zahraje si někdy takzvaný osud podobně jako s komiky a šašky, kteří bývají nátlakem okolností nuceni obveselovati obecenstvo i – v nejbolestnějších okamžicích života. Zahájil jsem sice před více nežli třiceti lety spisovatelskou činnost svou pokusovitě rozmarnými hříčkami; nicméně prodlením dvaceti let, když jsem poznal tak mnohé, co mi bylo za bujných dob bezstarostného mládí neznámo, počal jsem chápati, že humor a satira národa s tak trpkou, byť i velkolepou minulostí, jako je náš, jenž doposud ještě bojuje za pouhou existenci, – nikdy nemohou držeti stejného kroku s humorem a satirou národů samostatných a šťastných. A přece právě národu našemu bylo a jest podnes v trudných dobách útrap osvěžujícího humoru a káravě povzbuzující a mravně léčivé satiry daleko spíše potřebí nežli národům, u nichž jsou obě tyto odrůdy písemnictví v rozkvětu nej utěšenějším. Jak známo, činěny ve věci té u nás mnohé pokusy. Nicméně za trudných poměrů, v kterýchž se novověký duševní náš stav tříbil a doposud krystalizuje, nemohl býti humor nás humorem v nejvlastnějším slova smyslu — a satira naše, spoutaná tisícerými malichernými ohledy, nezaviněnou krotkostí svou jen zřídkakdy dostála léčivému úkolu svému. Cožkolivěk ve směru tom pozoruhodného a významného vzniklo, bylo a jest skoro vesměs plodem okamžité nálady, když pozapomenuto na tak mnohé, co nám život náš ztrpčuje	– – – A právě když činnost má duševní i spisovatelská byla už dávno zabočila ve směr převahou vážný a opravdový byl jsem vyzván pokusiti se o založení časopisu – humoristicko-satirického. Stalo se to roku 1880 několik jen týdnu po smrti matčině, tedy v době, kdy – – Kruté poměry však nedovolovaly vyzvání zamítnouti... Konal jsem tedy přípravy: rozeslal přípisy známým i osobně neznámým a uznaným autorům, vyložil v nich v stručnosti zásady i tendenci listu a poprosil za příspěvky. Namnoze odpověděno mi souhlasně a slíbeno přispívati. Rovněž došel souhlasu i program povšechný. Kladlť důraz na to, aby humor náš, pokud jsme ho u nás v Čechách v stísněných poměrech vůbec schopni, měl vždy a ve všem na zřeteli cíl nejvyšší: aby byl především náš vlastní, český, původní a vodítkem po všech stezkách, cestách a drahách aby byla ryzá, nezkalená lidskost... O satiře pak jsem připomenul, že nemůže sice býti jmou nežli tendenční; ale že chceme křehkosti a předsudky lidské, nesrovnalosti společenské, tradicionelní nevíry a bezmyšlenkovité lpění na zděděných , zkostnatělých formách – káralti ze stanoviska nepředpojatého názoru na svět... I o reklamě stala se s nakladatelstvem smírná shoda. Nakladatelství bylo původně pro reklamu dryáčnickou, kdežto já byl rozhodně proti reklamě. „Buď jest list toho druhu vpravdě skutečnou nutností a nepotřebuje reklamy pražádné,“ namítal jsem, „nebo není potřebou a reklama, byť seberafinovanější, nadlouho neprospěje…“ A k vlastnímu mému podivení nakladatelstvo souhlasilo. Vše zdálo se býti v pořádku přímo vzorném. Nicméně vbrzku jsem se přesvědčil o opaku. Týden míjel po týdnu, měsíc po měsíci — zamluvené a slíbené příspěvky nedocházely. Deset dní před vydáním prvního čísla neměl jsem nežli jedinou, opakuji: jedinou humoresku z přítelova péra. Nezbylo nežli vyplniti první číslo Šotka příspěvky vlastními.  Avšak i druhé a třetí číslo stihl týž neb aspoň podobný osud. Kromě dvou tří příspěvků od přátel nejdůvěrnějších neměl jsem praničeho z cizího péra k dispozici. Tak nepředvídaně upjato zůstalo české spisovatelstvo. Avšak i časopisectvo zachovalo se ve smyslu, jakého jsem se nenadál. Listy, v jejichž duchu a směru byl nový list řízen a kterýmž měl býti jaksi palcátem neb aspoň špendlíčkem k odzbrojovaní odpůrců, zůstaly namnoze upjaty a nedoporučovaly ho ani slůvkem, kdežto mnohé listy, proti jejichž matadorům byl namířen, ba i listy vládní – ačkoli byl Šotek v době té ze všech časopisů českých nejčastěji zabavován — doporučovaly jej nejvřeleji... Tedy zvrácenost v každém vzhlede, takže úplné fiasko zdálo se býti nezbytným. Teprve po vydání třetího čísla začaly docházeti cizí příspěvky a já počínal se znenáhla seznamovati se živly, které u nás v Čechách pěstují humor a satiru. Všady jinde ve světě rodí se vtip nejčastěji v kruzích bujných společností umělců a vynikajících literátu, v kruzích lidí šťastných, duševně vyspělých a namnoze vezdejšími statky požehnaných — u nás pak převahou v kruzích existencí zubožených... V několika týdnech seznámil jsem se osobně nejen prostřednictvím různých příspěvků a dopisů s celou galerií — nespokojenců, ubožáků a beznadějných existencí chápajících se každého stébla k uhájení života. Z kruhů šťastných a bezstarostných docházely mi příspěvky tak zřídka, že se mi zdálo, jako by lidé toho druhu vůbec ani neexistovali – – – Teprve nyní začal jsem chápati, proč mívá humor a satira u nás v Čechách příchuť tak trpkou a bolestnou, a stal se i k neznámým přispívatelům nepoměrně shovívavějším, nežli by se snad bylo stalo za poměrů jiných. Čítal a zkoumal jsem příspěvky a odpovídal v listárně i o příspěvcích pode vší kritikou, o pouhých pokusech začátečníků bez zjevného nadání – šetrně. A často, když jsem nějaký takový příspěvek zamítl, zdálo se mi, že vidím před sebou zuboženo tvář s výrazem nejtrpčího zklamání, poněvadž za práci několikahodinovou nebude mu – třeba snad v nejkritičtějším okamžiku — vyplaceno ani několik krejcarů honoráře… Kdysi, a to hned po vyjití prvního čísla, došel mne poštou příspěveček, z něhož bylo zřejmo, že jest z péra ubožákova.  Byltě vzorné kaligraficky opsán na malém proužku drsného papíru a na zadní straně byl přípis redakci. Zněl takto: Ctěný pane redaktore! Posílám první příspěveček. Nehodí-li se, nevadí — hoďte jej do koše! Jenom se — prosím snažně, nehněvejte, budu-li Vás i nadále obtěžovati. S úctou Josef Růžička Přečetl jsem veršovaný příspěvek několikrát; ale pointa zdála se mi býti příliš neviňoučkou, a ač nerad, napsal jsem do listárny odpověď: „Odkládáme — snad se Vám podaří podruhé.“ Do koše však jsem neházel rukopisů nikdy, a tak ušel tento příspěveček zkáze aspoň mojí rukou. Měl nadpis Zamilovaný rybáček a zněl takto: V olšoví zased zvečera rybáček na břehu jezera... Do vody snivě nazírá, an žal mu duši zastírá Neželí hošík loučení, ni života, ni spasení; želíť, že lze jen vzpomenout a nelze, nelze obejmout... Měsíček svítí zvysoka, rybáček vzdychá zhluboka — měsíc se z vody usmívá a hoch se do vln zadívá; I vidí, kterak z hlubin vod přesladkých snů vystoupá plod – vidí svou milku vzdálenou, jak rozevírá náruč svou… Vtom přelít lunu temný mrak. A hošík, mruče na přízrak, zlostně po bledém měsíci hodil do vody — čepici... Primitivnost veršíků těch jest očividná; rovněž jest zřejmá neviňoučká satira na hyperromantické blouznění zamilovaných. Mně však nevyhovoval i závěrek, kdežto podpis — Akakij Akakěvič — připomněl mi figuru Gogolovy geniální novely Plášť, takže se mi zdálo, že spisovatel nehrubě umělých veršíků nemůže býti jiného vzezření a jiné povahy nežli rek Gogolovy povídky. Za několik dní však jsem byl přímo překvapen. Došlať mne zásilka nová, tentokráte několik epigramů — ostrých a bezohledných. Ani jsem vlastním očím nevěřil. Akakij Akakěvič objevil se mi náhle ve světle zcela novém a vzhledem ku svému nadání nadmíru příznivém. Bylo to cosi jako žhavé bublinky vulkanického výbuchu oprávněného hněvu nad duševním mrzačením lidstva tradicionelní bezmyšlenkovitostí, odvěkými bludy, klamy a lží. Akakij Akakěvič mne začal zajímati. I představa má o něm se změnila. Tanulť mi na mysli mnohostranně vzdělaný muž v plné životní síle — muž oduševnělé tváře, ostrých rysů a ohnivého zraku, kterýž by byl hotov pro své přesvědčení svésti boj na život i na smrt.  Žel však, že nebylo možno z epigramů těch otisknouti ani jediného, ba snad ani jediné řádky a žel, že není to možno ani nyní. Čtenář by aspoň pochopil, jak zvláštním a oprávněným směrem by se brala a k jak netušené ostrosti a duchaplnosti by se asi vbrzku vyšinula ryze česká satira, kdyby nebyla spoutána, – trestním zákonem z doby absolutismu. Mohl jsem sice obětovat jedno číslo listu konfiskaci. Nicméně křeslo ministerstva spravedlnosti byl přednedávnem zaujal krajan náš, dr. Pražák, a nebylo tudíž doposud ještě dosti jasno, v jakém duchu bude nyní státní návladnictvo trestní zákon vykládati: zda rovněž tak přísně jako za ministerstev nám Čechům nepřátelských, neb aspoň liberálněji. Rozhodnul jsem se tedy ještě nějaký čas vyčkati a odpověděl Akakiji Akakěvičovi v listárně redakce: „Patrně jste nám chtěl ukázati, seč jste. Děkujeme. Talent rozhodný; ale — trestní zákon z dob absolutismu Další zásilky budou nám vítány.“ Číslo, v němž byla lato odpověď otištěna, bylo však zabaveno pro jiný příspěvek. Byla to vůbec první konfiskace za nového ministerstva spravedlnosti... Pochopil jsem stav věcí a přičinil se, aby byl list i nadále — zabavován... Konfiskace stíhala nyní konfiskaci. Téměř každé číslo bylo zabaveno. Pražští předplatitelé ovšem dostali každé a pro venkov uspořádáno nové opravené vydání. Jednou zabaveno i vydání opravené pro úryvky z dvou historických písní satirických z roku — 1547, jez jsem byl beze změny přetisknul z knihy vydané nákladem Muzea království českého. A právě tato konfiskace poskytla Akakiji Akakěvičovi příležitost osvědčiti nadání své v novém směru — v jemné, přece řízné ironii... Zaslalť mi otevřený list poslancům na říšské radě Vyzýval poslance, kteří mají v parlamentě úplně volné sovo, by aspoň jediný z nich postaral se o interpelaci k ministerstvu spravedlnosti, jak to možné, že v ústavním státě konfiskují se i třistaleté kulturně historické dokumenty. Ale – poslanci naši byli patrně sami rádi, že mají aspoň dočasně v parlamentě úplnou volnost slova. Starati se o volnost slova mimo sněmovnu nezdálo se jim snad býti ani radno, aniž potřebno... nebo — což jest pravdě nejpodobnější — o existenci nového plátku vůbec ani nevěděli... Otevřený list stihl tudíž zasloužený osud. Byl poslanci ignorován — právě jak byl pisatel předvídal, když napsal: „Jsmeť pevně přesvědčeni, že živé duši nenapadne o podobné interpelaci jen půl hodiny přemítati; neboť — Copak je nám v Čechách po kulturně historických dokumentech českých, které mají takovou životní sílu, že mohou býti ještě po více nežli třech stoletích zkonfiskovány?... Nic!... Nechť ztrouchniví v prachu archívním, jako byli před třemi sty lety v černé zemi zetleli nejen ti, kdož je byli sepsali, nýbrž i ti, kdož k nim byli podnět zavdali…“ Nebylo také vůbec ani jinak možno. Po dvacet let již bojovali poslanci naši za nezadatelná práva národa; po dvacet let prohlašováno žurnalistikou při každé příležitosti: „Dejte nám svobodu tisku a my vám dobudeme všech ostatních práv...“ Ale když konečně nadešla příznivá doba, že bylo možno zasaditi se s úspěchem o vymožení nejpřirozenějšího práva ústavního, tu poslanci naši – – – Nemámeť volnosti tisku doposud... Nepřekvapilo mne tudíž už před lety ani dost málo, že i v mimořádném případu z poslanců českých ani jediný nepoužil vhodné příležitosti. Zato mne začal v nemalé míře vždy více zajímati pisatel otevřeného listu – Akakij Akakěvič. Napsal jsem tedy prostě do listárny redakce svou šifrou: „Možno-li, navštivte nás nebo nám udejte svou adresu!“ Po několika dnech došla mne poštou odpověď. Akakij Akakěvič žádal, abych mu prominul, že se nejmenuje Josef, nýbrž Ondřej Růžička a že bydlí v takzvaném širokém dvoře na Pohořelci. Znal jsem dům i jeho okolí. Věděl jsem, že to jeden z nejstarších a v mnohém vzhledě nejzajímavějších domů na nejzazším konci Úvozu. Průčelí s velkými vraty jako jediným vchodem jest obráceno směrem k náměstí pohořeleckému. Jedno z postranních křídel má okna na sever, jednak na část Černínských kasáren, jednak na Loretánské náměstí, druhé křídlo pak na jih — a z oken křídla toho jest jedna z nejkrasších vyhlídek na velkou část Prahy. Nepravidelnost stavby uvnitř domu však přímo překvapuje. Učiniti pérem aspoň přibližně správný pojem čtenáři jest naprosto nemožno. Nejnepravidelnější klenuté chodby a nej nepravidelnější schody, četná zákoutí a zdánlivě nejbezúčelnější výklenky a přístěnky — vše vzpírá se popisu. I za nejjasnějších dnů panuje ve dvoře a na chodbách buď šero, nebo přítmí; za dnů šerých nebo docela podvečer činí vnitřek domu toho i na nejotrlejšího člověka dojem skoro až příšerný. Pouhým připomenutím zajímavého domu změnila se i dosavadní moje představa o Akakiji Akakěvičovi. Náhodou a beze všeho důvodu mi napadlo, že obývá byt s vyhlídkou na Loretánském náměstí, tedy byt, do něhož paprsky slunce nikdy přímo nevnikají, — a před duševním zrakem mým vyhoupla se postava statného muže, ale s výrazem vzdorovité zádumčivosti v rázovité tváři. Představa ta utkvěla mi se všemi fyziognomickýnn podrobnostmi v paměti tak houževnatě, jako bych muže toho vlastně buď oddávna znal, nebo jako bych jej o prvním setkání na první pohled musil poznati. Nahodilým tímto přeludem obraznosti však bylo i mé zvědavosti zatím zadost učiněno. Lichá utkvělá představa pozatlačila vešken další zájem na Akakiji Akakěvičovi do pozadí. Klidně, ba skoro lhostejně odložil jsem jeho připiš, a kdyby se byl v tu chvíli sám přede mnou objevil, nebyl bych snad ani věděl, o čem s ním promluviti. Za několik dní oživil však Akakij Akakěvič zájem můj na sobě sám. Zaslalť mi nový příspěvek, doplňující jaksi otevřený list — veršíky, které zněly: Dokud Herbst a jiní měli vládu v rukou, dokud měly soudy plné ruce práce, takže v Čechách nebyl nikdo jist, že zrána nevzbudí se jako kletý velezrádce — vzdychali jsme: „Za svobodu život dáme; kéž, ach, kéž alespoň volnost tisku máme!“ Teď však, když se karta posléz obrátila, teď, když my tvrdíme politickou muziku, teď — když jenom na nás — na nás závisí, co a kdy a jak si sami dáme — teď by bylo se svobodou teprv povyku – – – teď si volnost tisku – – – just nedáme! Účinek prostých, a přece politický stav věcí v Čechách případně charakterizujících veršíků byl ta mocný, že jsem se rozhodnul pisatele navštíviti... Následujícího dne — v neděli odpoledne vydal jsem se na cestu. Byl jasný prosincový den, pouliční ruch neobyčejně živý. Loudal jsem se známými ulicemi, až jsem se octnul u širokého dvora. Vešed do domu a poptav se u domovníka, octnul jsem se po několika minutách v nejvyšším patře jižního křídla domu před nízkými dveřmi, na nichž byla na pološeré chodbě prostá Ondřej Růžička. Zlehka jsem zaklepal a napjal sluch Za dveřmi ozval se zvláštní ruch, jako když někdo chvatně vstává a vzdaluje se a jiný plíživými kroky se blíží ke dveřím, které se po chvíli pootevřely. Bezděky jsem o krok couvnul. Ovanulať mne neobvyklá vůně rozmarýnová a mezi dveřmi objevila se asi dvacetiletá dívka štíhlé postavy. V prvním okamžiku jsem více nepostřehl nežli zádumčivý výraz bledé inteligentní tváře něžných rysů a dvé černých jiskrných očí. „Mohl bych promluviti s panem Růžičkou?“ optal jsem se. Dívka přikývla hlavou a učinila zároveň tak význačný posunek rukou, aniž byla promluvila, že v témž okamžiku, když dívka couvla, seznal jsem za nutné vstoupiti bez dalšího vyzvání. Octnul jsem se v podlouhlém pokojíku o jediném jen okně s polospuštěnou záclonou — skoro v přítmí. Dívka byla zatím poodešla k oknu a vytáhla záclonu. V pokojíku zavládlo úplné jasno. Však dříve nežli jsem se porozhlédnul, ba nežli jsem mohl dívce samé věnovati pozornost, pokynula mi zase beze slova tak významně, abych si sedl, že bude okamžitě mému přání vyhověno, a zmizela ve dveřích vedoucích do druhého pokoje. Zůstal jsem o samotě. Mlčenlivost dívčina byla mi sice rovněž tak nápadna jako zvláštní její nadání projevovati myšlenky své, ovšem jen všední, beze slov pouhými posunky a výrazem tváře; nicméně pokládal jsem to za pouhou nahodilost a věnoval pozornost svému okolí. Ale nic, pranic mi nebylo nápadno kromě nevysokého dřevěného stojanu poblíž okna s několika květináči rozmarýny, jejíž vůně mne byla již mezi dveřmi zarazila. Podle stěny naproti dveřím vedoucím do vedlejší místnosti stál starý laciný divan, před ním podlouhlý, oprýskaným voskovým plátnem tmavě zelené barvy pokrytý stul a kolem stolu tři prosté dřevěné židle. Dvě skříně po obou stranách divanu a staromódní kachlová kamínka v koutě poblíž prvních dveří a starý podlouhlý koberec ode dveří až k oknu bylo vše, čeho jsem si všimnul. Když ne právě bída, tedy aspoň nuzota zela ze všech koutů a z každého kusu nábytku konajícího patrně službu již tak bezmála asi půl století. Při bedlivějším ohledání židlí postřehl jsem totiž i stopy červotočiny... Bezděky zabloudil můj zrak k oknu a hned zase přelétl celý pokojík, jehož prostě, na jednu patronu modře malované stěny byly bez obrazů, bez zrcadla, vůbec beze všech okras. Nebylo žádné pochybnosti, že octnul jsem se v bytu jednoho z oněch četných ubožáků, kteří u nás v Čechách pěstují humor a satiru nikoliv z přirozeného popudu rozmarné nálady, nýbrž z donucení, aby si mozolně přivydělali několik krejcarů. Utkvělá již představa má o Akakiji Akakěvičovi opět se změnila. Před duševním zrakem mým vyhoupla se zbídačelá postava s bledou, vyhladovělou tváří a matným, hasnoucím okem, budícím svrchovanou soustrast... Nevýslovná tesknota naplnila moji duši. Bylo mi, jako bych se byl postihl při svévolné rozpustilosti, jakou jsem chtěl spáchat na člověku nejubožejším. Napadlo mi, že vtírám se drze člověku nezaviněně nešťastnému, — a již jsem chtěl bez omluvy a nepozorovaně prostý byt opustiti, když vrzly dvéře a na pra objevila se v ošumělém šedivém županu mužská postava. Přiznám se, že zřídkakdy učinilo na mne něco dojem tak překvapující jako objevení se	muže, jenž nemohl býti nikdo jiný nežli Akakij Akakěvič, jenž byl svými příspěvky podráždil moji zvědavost. Všechny dosavadní mé představy o něm zmizely i s dojmy, jaké byly v duši mé původně budily. Poznalť jsem tvář člověka, kterého jsem znal z ulice již déle dvaceti roků, —jedna z oněch nápadných figur, kterých si vždycky všimneme, ale o které se jinak pranic nezajímáme, tak ani nepídíme, kým jsou nebo jak se nazývají. A právě tato figura, o které jsem byl kdysi náhodou zaslechl, zeje to zbrklý jakýsi diurnista, nebudila v duši mé nikdy ani soucitu, ani soustrasti, nýbrž dráždila vždy k smíchu, ba mnohdy, když jsem ji potkal, Šlehl duší mojí i úšklebný posměch. A tak stalo se i tentokráte. Nemohl jsem se ubrániti. Dojem ten zračil se patrně i v mé tváři a Akakiji Akakěvičovi neušel. Vrásčitou tvář pergamenové pleti, jevící v prvním okamžiku nápadnou zvědavost, přelétla chmura prudkého a nepříjemného vzrušení mysli. Ale hned nato se opanoval a bezbarvé rty sešpoulily se k polonucenému úsměvu a tvář protáhla se k výrazu odporné, skoro patolízalské zkroušenosti člověka duševně obmezeného. „Ach, pan redaktor!“ bylo vše, co splynulo s pouvadlých jeho rtů, když pokročil kupředu. „Vy mně znáte?“ optal jsem se, snaže se potlačiti nepohodlný v okamžiku tom dojem, jaký na mne byl zajímavý můj spolupracovník učinil. „Znám, znám, pane redaktore,“ odpověděl skoro šeptmo a nápadně nesměle. „Však, prosím, libo-li —“ dodal po kratinké pomlčce, ukázav zdvořile na židli, u které jsem právě stál. Usedl jsem; ale přiznám se, že jsem byl zřídkakdy v takových rozpacích jako tentokráte. „Račte odpustit, pane redaktore,“ ozval se po chvíli můj spolupracovník, sedaje na druhou židli proti mně, „že vás přijímám tak po domácku. Nechodívám zpravidla nikam a rád si doma pohovím.“ Odpověděl jsem pouhou frází a teprve nyní, pomalu a namáhavě začala se rozvíjeti jedna z nejvšednějších a skoro i bezmyšlenkovitých rozmluv. Pověděl jsem upřímně, že mne zaslané příspěvky zajímají; omluvil se, proč jsem prvních veršů a pozdějších epigramů neotisknul a požádal jsem za další přispívání. „Ah, z té příčiny jste tak daleké cesty ani vážit nemusil, pane redaktore,“ odpověděl suše. „Byl bych přispíval bez vyzvání — i tenkrát, kdybyste z desíti příspěvků otisknul třeba jen jediný. Jsem jeden z těch, kterýmž tiskne k takovým hříčkám péro do ruky železná nutnost.“ Poslední slova pronešena s tak důvěrně elegickým přízvukem, že nemohl jsem odpověděti nežli podobně důvěrným tónem: „Dle toho nevede se vám tedy po vašem přání. „Po mém přání?“ opáčil a hned také odpověděl. „Po mém přání nevedlo se mi a nepovede se mi nikdy. Jsem však přece spokojen, neb aspoň kliden. Účty mého vlastního života jsou uzavřeny. Pro sebe nepřeju si ničeho. A nebýti mé ubohé psýchičky... Však odpusťte, že  tak důvěrně, tak —“ Zajíkl se a odmlčel. Smyslu posledních slov o ubohé psýchičce jsem nechápal. Napadlo mi, že míní svou vlastní duši, vtělenou nespokojenost satirika, a proto jsem odpověděl: „Pravá satira nemůže vůbec vznikati nežli z rozhořčenosti a hněvu nad zbrklostí lidskou. Psýchou v jistém ohledu přeubohou“.  Tvář jeho přelétl onen zvláštní úsměv, kterýmž lidé duševní převahou vynikající dávají zdvořile najevo, že jim nebylo porozuměno. Vyčkal jsem chvíli, odpoví-li něco vysvětlivě; ale když mlčel i on, optal jsem se na něco jiného, a tak rozpředla se zase všední rozmluva, nahodilá a z větší části nesouvislá. V necelé půlhodině nabyl jsem přesvědčení, že mám před sebou jednu z oněch zvláštních a zároveň nešťastných existencí, které svým způsobem vyjadřovati se a vůbec celou svou reprezentací nebudí žádných sympatií a naprosto se nedoporučují. Mluvil pomalu a váhavé; každou chvíli se pozajikl nebo i odmlčel. Hlas jeho se měnil. Buď zněl šeplavě, přidušené nebo drsné. Někdy se zdálo, že vede krutý zápas o nejvšednější výraz; jindy zase některého slova vůbec ani nepronesl, takže řeč jeho zdála se býti a někdy skutečně byla nesouvislou a nelogickou. Vcelku činil na mne dojem člověka, který nemá slovního výrazu v moci. A přece zase uklouzlo chvílemi jeho rtům několik vět tak ostře a případně stylizovaných, že nemohl jsem jinak nežli zařaditi jej v onen druh lidí, kteří při bohatém, hloubkou a mnohostranností myšlenek vynikajícím životě duševním neměli nebo nevyhledávali nikdy příležitosti vyslovili se jasně a určitě v delší řeči. Mluvili jsme o ledačem povšechně: o takzvaných poměrech, o literatuře, o umění — a jenom někdy pronesl sám neb odpověděl na některý dotaz několik slov, která zdála se vrhati charakteristické světlo na jeho povahu. Uvádím z výroků těch jen některé, nahodile, jak mi byly po letech utkvěly v paměti. „Povězte mi, prosím vás, upřímně,“ optal se, když jsme se rozhovořili o literárních poměrech, „mohl byste svému synovi, i kdyby jevil talent, raditi, aby si zvolil dráhu literární a věnoval se literatuře zcela?“ Otázka ta mne překvapila. Kdyby se mne byl zeptal, zvolil-li bych po všech svých zkušenostech dráhu tu, byl bych bez rozpaku přisvědčil. Otázka však byla tak přiostřena, že byla upřímná odpověď aspoň pro okamžik nesnadnou. Pokrčil jsem tudíž jen ramenoma. „Já – nikdy!“ odpověděl sám s takovým důrazem na posledním slově, že mne až zamrazilo. „A to i tenkrát ne,“ dodal po krátké pomlčce, „kdyby syn můj jevil i talent fenomenální...“ „Máte snad syna?“ optal jsem se. Zavrtěl mlčky hlavou. „Nebo dceru?“ Opět beze slova zavrtěl hlavou a novým, všedním dotazem přesunul rozpravu k jinému předmětu. „A z květin,“ jal se vykládati, když jsme se rozhovořili o poetické botanice, „jest mi nejmilejší — ubohá rozmarýna. Za mých mladých let bývala oblíbenější nežli nyní. Symbol slasti a zároveň i největší bolesti: sňatku a smrti — květina, která prý i paměť sílí, vymizela z oken našich a mizí znenáhla i z poezie. V moderní próze postihnete zmínky o ní již zřídkakdy a ve verši jen jako reminiscenci národních písní. Já však jí zůstal věren. Když jsem kdysi postřehl, že stala se mi osudnou, ze: je vlastně — pravdou-li totiž, že sílí paměť, — původem všeho, co mi ztrpčovalo život, – – sházel jsem v prudkém, skoro šíleném návalu rozhořčenosti všechny své květináče z podstavce a rozmarýny nohama rozšlapal… Avšak já byl vůní rozmarýnovou odchován a nemohl bez ní žíti. Přijal jsem rozmarýnu zase na milost ačkoli vím – pravda-li totiž, jak jsem už připomenul, že sílí paměť, — že mi překáží, že mi jediný a poslední ještě plán života znesnadňuje a hatí.“	 Naslouchal jsem slovům těm, ačkoli jsem smyslu jejich úplně nechápal, s nemalým interesem. Když dokončil, optal jsem se živě:	se zabýváte?“ „A jakým plánem možno-li se ptáti, se zabýváte?“ Upřel na mne své sede, hluboko v důlkách matně se lesknoucí oči jaksi vytřeštěně. „Hledám těžiště čehosi,“ odpověděl přitlumeně jako by mi zvěstoval nějaké tajemství, „co bych nejraději nazval Psýchou...“ Tentokráte jsem skutečně nerozuměl, ba napadlo mi, Že snad mozek muže toho poněkud churaví a chvílemi vypovídá normální službu. Pokládal jsem tudíž další otázky za nevhodné a mlčel. On však odpověděl sám dotazem. „Pamatujete se ještě, pane redaktore, na první příspěveček, jejž jsem sám zaslal, — na nemotornou dětinskou básničku o rybáčkovi, kterak sedě u břehu jezera domnívá se viděti, jak z klína vln vystupuje zjev milenčin?“ Přisvědčil jsem. „A hleďte — i takové titěrnosti mívají někdy na nás vliv tak mocný — i z takových dětinsky pošetilých zárodečků vznikají mnohdy myšlenky osvěžující...“ „Co tím míníte?“ vpadl jsem, pozoruje, že zabřídá zase v mystickou dikci. Opět na mne upřel zrak svůj vytřeštěně, jako by se divil, že mu nerozumím. Po chvíli vstal a ukázav k oknu pravil: „Prosím, přistupte a rozhlédněte se!“ Učinil jsem po jeho přání, ačkoli jsem ani zdaleka nechápal, jak bych mohl porozuměti tajemným jeho slovům pohledem z okna. Pohled na Prahu z těchto míst — ovšem jen z ulice, tedy o něco níže, nežli jsem právě stál, nebyl mi neznámý. Kdykoli jsem se ubíral Úvozem na Pohořelec nebo nazpět, zřídkakdy jsem opomenul věnovati třeba jen několik vteřin čarokrásné panorámě, která se zde člověku přímo vtírá. Nicméně tentokráte jsem byl přece zas překvapen. Zimní slunce klonilo se k západu a právě tím měla zimní fyziognomie Prahy zvláštní, nevýslovně poetický ráz. Hluboký a široký údol přede mnou, plný posněžených střech po pravé straně v oblouku do údolu se sklánějící stráně petřínské — nalevo v dáli část Žižkova a v středu na konci obzoru Vinohrady a Vyšehrad — vše tak známé, a přece zajímavé nesčetnými podrobnostmi chrámů, paláců a výstavných i jinak nápadnějších budov, mostů, věží, ulic, zahrad i parků... Chvíli jsem se díval, načež jsem se pootočil. Akakij Akakěvič stál za mnou se založenýma rukama. „Prosím, pohlédněte laskavě tamo ku chrámu svatomikulášskému!“ pravil suše pokročiv až k oknu a ukázav rukou. Vyhověl jsem jeho přání.	. „Napravo od hlavní kopule chrámové, pokra ova, „viděti patero střech — není-liž pravda? Přisvědčil jsem. A nyní Akakij Akakěvič popustil uzdu sám sobě. Doslova, ba ani přibližně jsem si slov jeho nepamatoval. Začalť povídati, jaké číslo má dům, k němuž náleží první střecha; komu dům ten patří, kdy a od koho byl koupen atd. Výklad jeho nebyl však nezajímavý. Vedle statistických dat připomínal též v stručnosti některé památnější události toho onoho domu, až probral tímto způsobem všech pět. „Anebo – například,“ ujal se slova po krátké pomlčce, „všech osm domů nalevo od paláce Lobkovicova…“  A zase zahájil výklad domů těch jako dříve… Nechápaje, co tím vším míní, naslouchal jsem s podivením, ale trpělivě i nyní. Napadlo mi však, že možno člověku nevědomému a věcí neznalému, jakým jsem v ohledu tom byl já, udávati čísla a jména, ba i příběhy jakékoli. „Přesvědčme se!“ pomyslil jsem si a zapamatoval si některá čísla a jména. Když pak Akakij Akakěvič skončil i druhý svůj výklad, optal jsem se na domy, jichž čísla a jména majitelů jsem si pamatoval. Odpovědi Akakije Akakěviče úplně uspokojivě. Nabyl jsem přesvědčení, že produkuje se přede mnou člověk se záviděníhodnou pamětí. „A co tím vším míníte?” optal jsem se konečně rozhodně. „V jaké souvislosti jest vše to s tím, o čem jsme byli mluvili?“ Poodstoupiv od okna upřel na mne Akakij Akakěvič opět zrak svůj jaksi vytřeštěně, jako by nechápal. „V jaké souvislosti?“ opáčil po chvíli váhavě, načež jako by se byl rozpomněl, pravil chvatně. „Ach, pravda! V souvislosti to jaksi není, a přece – – Prosím, vpravte se laskavě v poměry člověka, který se zde v tomto pokojíku narodil a déle půl století den co ten vídával tento obraz! A zde u tohoto okna, když jsem se kdysi jako studentík za lunojasné noci zadíval na Prahu, šlehl duší mojí pošetilý nápad k nemotorné básničce o rybáčkovi...“ „Toť ovšem pouhá nahodilost,“ připomenul jsem suše. „Avšak zde u toho okna,“ pokračoval Akakij Akakěvič – „po mnoha a mnoha letech, — a právě zase za lunojasné noci když jsem se byl zadíval na Prahu a náhodou si básničku tu připomněl, — šlehla duší mojí myšlenka tak svěží, tak překvapující...“ Poté se zajikl a odmlčel. Nebylo pro mne nižádné pochybnosti, že stojím tváří v tvář člověku, který buď nedovede, nebo nechce své myšlenky pronésti jasně a srozumitelně. Pokládal jsem tudíž každý další dotaz za zcela zbytečný a pronesl jen ještě obvyklou frázi, že jsem snad již dlouho obtěžoval. „Ach nikoli, nikoli, Pane redaktore!“ pravil Akakij Akakěvič živě, a přece jako by se probíral ze sna. „Já se jen pozamyslil – odpusťte! Jsemť v obcování s lidmi nemotorný. Vím to, vím… Ale není jinak možno… Nebýval jsem jiným z mládí — a nyní, když stárnu…“ Vtom vrzly dvéře vedlejší místnosti a na prahu objevila se táž dívka, která mi byla otevřela. „Co si přeješ, dušinko?“ optal se Akakij Akakěvič něžně, aniž byl změnil místa. Zadíval jsem se upřeně v dívčinu tvář a zpozoroval, jako by byla něco pronesla. Slov a vůbec nějakého zvuku jsem však nepostihl. Toliko z mimiky tváře a výrazného posunku jsem vyrozuměl, že se na něco ptá. Akakij Akakěvič stojící těsně vedle mne, dle všeho také slov a zvuků nezaslechl; ale k nemalému podivení mému porozuměl, co si dívka přeje. „Špendlík s korunkou je v černé skříni ve škatulce v hořejší přihrádce,“ odpověděl. Dívka však nebyla dle všeho s odpovědí spokojena nebo se ptala na něco jiného. Z mimiky tváře a posunků jsem to vyčetl; ale slov jsem zase nepostihl, právě ta jako jich asi sotva postřehl i Akakij Akakěvič. A přece odpověděl zase jako poprvé, jako by byl slyšel každé slůvko. Zvláštní tato výměna myšlenek mezi dívkou a Akakijem Akakěvičem opakovala se ještě několikrát. V prvním okamžiku mi napadlo, že snad je dívka němá; ale hned zase jsem postihl neklamné známky, že tomu není tak. Slyšelať a rozuměla každému pronešenému slovu, a kdykoli mluvila, tj. pronášela své myšlenky svým způsobem, měnila tvář její výraz právě jen tak, jako by dívka myšlenky své pronášela slovy. Konečně se dívka dověděla, co si přála zvěděti a uklonivši se mi, mlčky zase zmizela. Zůstal jsem s Akakijem Akakěvičem opět o samotě. Vyměnili jsme několik všedních frází; ale spolupracovník můj zdál se býti roztržit. Uznal jsem za vhodné neobtěžovati ho déle. Rozloučil jsem se a v minutách byl jsem na cestě k domovu. Přiznám se, že zřídkakdy vracel jsem se z nějaké návštěvy tak neuspokojen jako tentokráte. Zdáloť se mi, že muž, jenž mě byl předtím v nemalé míře zajímal, pozbyl pro mne po první návštěvě skoro veškeré zajímavosti — a přece zase tak mnohé, čeho jsem byl právě svědkem a co jsem vyslechl, dráždilo moji zvědavost. Nebylo žádné pochybnosti, že jest Akakij Akakěvič rozhodné dobrou, ba výtečnou silou pro list, jejž jsem redigoval, a proto že musím s ním zůstati ve spojení, ba při příležitosti jej opět navštíviti. Po několika dnech dostal jsem od něho poštou opět několik drobotin. Zároveň mi v stručném přípisu oznamoval, že verše Ukolébavka dareby — (dle motivu Nikolaje Někrasova, jenž byl napsal satiru na Ukolébavku Lermontovu), —jež jsem byl v jednom z dřívějších čísel pod jiným pseudonymem otiskl, jsou taktéž z péra Akakije Akakěvičova. Verše ty přiměly mne k opětné návštěvě mého spolupracovníka, a proto kladu je zde ke charakteristice původcově doslova: Spi, darebo, dokuds malý, zamhuř oči své! Jasný měsíc světlo kalí u kolébky tvé... Nejsem bajkář, pravdu pěju u kolébky tvé — a ty dřímej, sladce spinkej, zamhuř oči své! Tím ty — pravda — vinen nejsi, že byl otec chám, že byl ničema a sprosťák — v Čechách všude znám... Otec tvůj je za mřížemi — co ti po světě? Hajej, dadej — dokud krásný sad tvůj nekvěte! Vyrosteš, jak otec výrost, — čím ti vlast a svět? Naučíš se hrbit záda, lhát a podvádět... Budeš právě tím, čím býval vzorný otec tvůj – – Hajej, dadej — anděl míru střežiž spánek tvůj! Plaz se v prachu, kde je třeba, — líbej ručinky! — Však ti za to nepoklnou podlé dušinky... Vždyť pak víš, že jenom podlost pravý krunýř tvůj – –	 Spinkej — dokuds nezahájil, krásný život svůj! Drž se mrzké pravdy: Hlup že každý poctivec — za poctivost že ti nedá nikdo na věnec... Buď jen chytrý — čachruj s ctností! drž se pravdy své!... Spinkej — dokud neuzrály krásné ctnosti tvé! Kdo se dá — aj! toho chytře o vše oloupíš — legálnost, toť ono heslo, kterým prorazíš... Nedbej ctností, jednej vždy jen. ctnost jak káže tvá – – Teď však spinkej, hajej, dadej, zamhuř očka svá! Dáš-li někdy na modlení – tím se očistíš — v novinách tě budou chválit, jak to jde — vždyť víš! Za hrst zlata bude se ti kořit dobrý, zlý — — Spinkej, hajej, darebáčku, zamhuř očka svý! Koupíš-li si velký palác nebo letohrad — věř, že nikdo neuvěří, že jsi někdy krad... Dbej jen o čest — dbej, by byly čisty ruce tvé	 Hajej, dadej — dokuds poctiv, zamhuř oči své. A až umřeš, ke hrobu té s pompou povezou — kolem rakve krásné věnce panny ponesou	 V hrobě pak — ach! shniješ také — nebuď marnivec!... Teď však dadej, sladce spinkej, dokuds poctivec! A až shniješ — nevzpomenou, věř, na osud tvůj — ledaže by si té někdo obral za vzor svůj... Proto hajej dadej, sladce, darebáčku můj! Andělíček buď tvým strážcem — bůh tě opatruj! Spisovatelům, kteří — když právě ne vždy, tedy aspoň občas — snaží se studovati život a povahy lidské k účelům literárně uměleckým, naskýtají se zpravidla skoro nepřekonatelné překážky. Neúprosný předpis, že má býti umělecké dílo literární ve všem všudy opodstatněným a v sobě samém zaokrouhleným zdrobnělým světem neboli mikroskopem, naráží v životě na nesčetná úskalí. Tušíme, ba domníváme se býti nezvratně přesvědčeni, že v přírodě, a tudíž i v životě každé bytosti děje se vše dle přesných, nezvratných zákonů, že každý výjev, každý skutek, ba každá sotva postižitelná, ba i každá nepostižitelná změna má svou příčinu. A přece kdykoli kdokoli z nás odváží se nepředpojatě, poctivě a svědomitě zkoumati třeba jen jedinou povahu – třeba jen povahu svou vlastní, kterouž přec může znáti nejdůkladněji, — každý musí dříve nebo později vyznati, že jsme v tomto studiu přece jen doposud v pouhých začátcích. Ovšem jsou už dávno ustálené a osvědčené formule a šablony, jimiž si vypomáháme. Usilovná duševní práce myslitelů zkoumajících od nepamětných dob záhady světa nemohla zůstati v mnohém vzhledě neplodnou. Výsledky zkoumání toho překvapují namnoze buď elementárním, nebo přímo virtuózním pseudodůmyslem. Avšak pod pitevním nožem neúprosné logiky rozplývá se mnohé přece jen nanejvýš v pouhou pravděpodobnost... Sfinga člověk stojí před námi vždy zase jako pouhý problém. Nechť věnujeme kterémukoli individuu pozornost sebebedlivější, nechť zkoumáme třeba po leta sami sebe, pokud vůbec možno nejsvědomitěji, vždy musíme konečně sami sobě vyznati, že jest výsledek všeho snažení našeho víceméně fragmentární. Stalo se mi tak i s Akakijem Akakěvičem. A nyní po letech, když si jej připomínám pokud možná nejživěji, abych jej charakterizoval podrobně a zároveň se pokusil odůvodniti ten neb onen rys jeho povahy nebo docela některý z význačných jeho skutků, jsem v nemalých rozpacích. Setkav se s ním podruhé, začal jsem se o něj ještě více zajímati nežli dříve. Spřátelil a stýkal jsem se s ním po několik měsíců tak často, jako snad s nikým jiným od té doby, a ačkoli se mi zdá, že svěřil se mi prodlením času se vším, co měl na srdci, zůstal mi přece v mnohém směru naprostou hádankou.	 Chci-li býti životní pravdě práv, nemohu jinak nežli přestati na úryvkovitých dokladech a reprodukovati aspoň co do jádra věrně a přehledně, co mi byl v různých dobách o své minulosti důvěrně svěřil.  Rovněž není možno líčiti vše vlastními jeho slovy. Jednak pro rozvláčný, trhaný a mnohdy nelogický jeho způsob vyjadřovati se, jednak také proto, že není ve světě bytosti, která by vynikala takovou pamětí, by to dovedla. Nanejvýš jest možno jeho způsob mluvy napodobiti; tedy se pravdě pouze jen přiblížiti, ale nikdy věrně a doslova reprodukovati – – „Vzpomínám-li na své nejútlejší mládí,“ vypravoval mi kdysi, když jsem jej jako obyčejně v neděli odpůldne navštívil, — „tane mi na mysli tento pokojík prosycený vůní rozmarýny již tehda... Vidím v duchu velký podlouhlý stůl u okna, zastíněného celými trsy rozmarýny a za stolem — čelem k oknu – přihrbeného starého muže pouze v režných gatích a takové též košili — se zeleným stínítkem na očích. Muž ten sedával za stolem tím den co den od nejčasnějšího jitra až do pozdního večera a někdy při pouhém kahánku i pozdě do noci... Pracoval... Stůl i podlaha na jeho blízku byly pokaňkány a pomazány rozličnými barvami. Po levé ruce pracujícího býval balík půlarchů papíru — před ním několik misek s vodovými barvami a štětičkami — po stole pak obyčejně v půlkole nebo podle sebe rozhozeny byly jednotlivé půlarchy. Sedával jsem jako dítě celé hodiny na stole tom a díval se na pracujícího, jak omalovával tištěné figury na půlarších, obyčejně vojáky nebo jesličky, někdy i figury divadelní a podobné. Pracoval s úžasným chvatem — mlčky — ničeho kolem sebe si nevšímaje. Štětec v jeho ruce kmital takořka křečovitě po tištěných postavách — buď po tvářích barvou zrůžovělou, nebo po kalhotách obyčejně barvou modrou nebo hnědou, nebo po botách a jiném bledou tuší atd., – jak bylo třeba... Jediným přemáznutím byla tvář, kabát, kalhoty nebo cožkoli jiného omalováno; zřídkakdy dotknul se štětec pracujícího některého předmětu podruhé. Nebylo také vůbec ani možno. Mzda za práci byla tak nepatrná, že nebylo možno zdržovali se, tím méně se piplati. Krejcar, opakuji, jediný krejcar šajnu za omalování tří archů vojáků, jesliček nebo jiných figur! A na každém archu dvacet až třicet figur a ke každé figuře pět, šest i více barev — tedy několikeré přemáznutí. Chtěl-li pracující vydělati jediný zlatý šajnu ne o vídeňského čísla, jenž čítal 60 krejcarů, musil omalovati 180 archů (nebo 360 až 540 figur) a každou z figur těch pět- šest- i víckrát barvou přemáznouti. A uvážíte-li, že zlatý vídeňského čísla rovna se as čtyřiceti krejcarům nynější měny, učiníte si aspoň přibližně pojem o výdělku pracujícího muže otce. Otec otce mého byl čeledínem v Sukdole; otec můj vyšinul se výše: byl oráčem. Do školy nechodil a teprve na vojně, kde strávil neméně nežli čtrnáct let, naučil se číst, psát a počítat. Když se vrátil z vojny, nevěděl čeho se chytit. Za oráče se mu nechtělo — byl už zvlčen, jak říkával. Pustil se tedy k radě souseda, který se živil malováním obrázků, do řemesla, o němž neměl ani ponětí. Zpočátku prý ovšem pracoval nemotorně a svízelně; ale vpravil se do nového zaměstnání přece a uhájil tak, ovšem bídně, ba přebídně aspoň živobytí. Když jsem se narodil, žil už otec tím způsobem asi dvanáct let, a strávil ještě neméně nežli osmnáct let v hravě úmorné práci té. Pamatuju se naň už jen jako na zbídačelého, zamračeného a zamlklého starce, pro kterého nebylo ve světě už pranic, co by jej těšilo, kromě – mne. Nepřál si jiného, než abych nepropadl podobnému osudu jako on a rozhodnul se zasaditi se ze všech sil o to, bych mohl studovati. Avšak síly otcovy byly, možno-li tak říci, síly mravenčí —— pouhá píle a vytrvalost, které prý někdy konají pravé divy; ale v tomto případu naprosto nestačily. Bez přispění matčina nebyl bych mohl studia svá ani zahájiti. Ačkoli churava a ke každé práci neschopna, vymohla si po dvouletém úsilí a doprošování dovolení, že mohla se státi v kostele loretánském takzvanou svíčkovou bábou. Přivydělávala tak denně několik krejcarů — deset, dvacet a zřídkakdy přes třicet. Jen o nečetných výminečních dnech, jako například o Všech svátých a o Dušičkách, přinášívala výdělek dvou nebo tří zlatých, a jednou docela bezmála čtyři zlaté, což pokládáno za obzvláštní požehnání boží. Spojenými silami otce a matky upraven první stupínek; ale jen stupínek. Doma nečekáno totiž na výdělek z mé strany. Byl zatím postrádatelný; ale všechno ostatní musil jsem si opatřiti sám. Již v desátém roce věku svého, dříve nežli jsem vstoupil do gymnasia, byl jsem informátorem kloučka mého stáří za měsíční mzdu padesáti krejcarů. Jako dnes pamatuju se na povznášející okamžik, když mi byla mzda ta poprvé v samých krejcarech vyplacena, a když jsem doma krejcary ty před otcem a matkou na stul vysázel. Matka uspokojeně přikyvovala hlavou a v kalných očích otcových zaleskly se slzy. Oba byli teprve nyní přesvědčeni, že jest přece jen možno přání otcovo provésti. S břemenem informátorským učiněn první krok a s břemenem tím, ovšem přetíženým, ba později nesnesitelně přetíženým, pokračováno. Již v první třídě gymnasiální měl jsem neméně nežli pět hodin a nezbavil se jich po celou dobu dalších studií. Učil jsem mezi polednem a odpoledním vyučováním, večer mnohdy do desíti hodin a začasté i v neděli a ve svátek dopoledne. Proinformátoroval jsem tak veškeren svůj prázdný čas, určený k domácím pracím. K vypracování úkolů svých vlastních a k studiu vůbec nezbývaly mi nežli nedělní a sváteční odpůldny a chvíle před vyučováním ve škole nebo někdy o informátorování. Okolnost ta měla pro mne některé výhodné, ale převahou přece jen neblahé následky. Učil jsem se zároveň se svými žáky mnohému, co jsem ještě neuměl, ale neustálé skoro opakování a papouškování toho, co jsem již uměl, položilo zárodek k nesouměrnému tříbení a pěstování paměti na útraty soudnosti. Osvojil jsem si zručnost odříkávati naučené hbitě a přesně podle knihy nebo přednášky, a hlavně tomu jsem děkoval, že jsem o zkouškách obstál vždy s prospěchem, někdy i s vyznamenáním. Ale jakmile šlo o vyjádření vlastních myšlenek, byl jsem pravý nemotora. Nemaje k samostatnému přemítání hrubě ani kdy, stal jsem se a zůstal živým strojem, pracujícím jednotvárně dle předpisu a bez vlastního popudu — biflantem. Vím, že mi byla i tato nehrubě záviděníhodná vlastnost od mnohých spolužáků, kteří vynikali nade mne bystrostí ducha a samostatným úsudkem, záviděna. Ale nebylo pomoci; já za naznačených poměrů jiným býti nemohl a také nemusil. Uvykl jsem tomu a pranic mě nehnětlo, že kdysi po zkoušce, když jsem byl všechny otázky zodpovídal jako nejvzornější papoušek, celá třída se rozesmála a po škole někteří spolužáci posměšným pokřikováním „biflant — biflant!“ — až k domu mne provázeli... A přece býval vnitřní můj život ve sporých chvílích oddechu, zvláště ve snu, když byla duševní činnost nejsvobodnější, neobyčejně čilý, živý, ba horečný, jako by si chtěly den co den po mnoho hodin v jistém směru z donucení pracující nervy vynahraditi, co byly zameškaly. Představy mé byly živé, barvité a plastické — ale následkem neutěšených poměrů zpravidla nevlídné, pošmurné nebo docela strašidelné. Sklíčenost a stísněnost neopustila mne po celý život, leda na chvíli, když jsem pozapomněl na příšeru nejisté, temné budoucnosti. Obyčejně se přiostřovaly v bázeň a strach, kdykoli mi napadlo, že může býti hůře, nežli jest. Plížíval jsem se ulicemi se svislou hlavou, ničeho kolem sebe si nevšímaje, jako tupec. Lekal jsem se každé nepatrnosti; byl ostýchavý a vznětlivý, ba popudlivý. Když otec stařík v práci vždy více ochaboval a matka z téže a jiných příčin méně přivydělávala nežli dříve, vycenila na nás bída své děsné zuby s obvyklou bezcitností a brutálností. Nesčetněkráte vznášel se nade mnou Damoklův meč, že budu bídou donucen zanechati studií a jíti na řemeslo. Byl jsem odhodlán tak učiniti a sám jsem to navrhoval. Otec však nesvolil. ,Trp! Trpme!... Snad se nad námi osud přece smiluje,‘ říkaval s trpce důvěřivým přízvukem. Ale osud se nad námi nesmiloval. ,Bude-li nejhůř,‘ těšíval nás otec, když cítil, že síly vždy více ochabují a šedý zákal očí překáží v práci, ,vrhnu se třeba	– –‘ Ale nikdy nedořekl... Nebylo ostatně ani třeba. Matka i já jsme věděli, co chtěl říci. Konečně nadešla doba, které jsme se obávali. Pamatuju se na okamžik, když se otec rozhodnul k poslednímu kroku, —jako by to bylo dnes. Byl pošmurný den nedělní. Nesnídali jsme a k obědu uvařila matka trochu bramborové polévky. Po obědě usedl otec na malou stoličku do svého koutku u kamen, kde v poslední době v trpkém zadumání po celé hodiny sedával, — matka kamsi odešla a já seděl za velkým stolem u okna zabývaje se vypracováním školního úkolu — líčením rozkoší po probuzení jara. A právě když jsem dopisoval frázovitou větu: Příroda jásá a — člověk, ať mlád nebo stár, bohat nebo chud – jásá s omlazenou přírodou — ozval se otec. Zdálo se mi, že pronesl přitlumeně moje jméno. ,Chceš něco, tatínku?‘ optal jsem se obrátiv se otci. Seděl, opíraje bradu o obě dlaně a lokty o kolena. Ustaraná, zasmušilá tvář jeho jevila vytřeštěnost, jako by byl náhle něčím vyděšen. Kalné oči byly na mne upřeny, pouvadlá ústa pootevřena — Opakoval jsem dotaz svůj ještě jednou, ale otec zůstal jako v strnutí. Vtom zahučel z věže svatovítské menší zvon a hned nato rozzvučely se zvony všechny. Otec sepjal mlčky ruce k modlitbě. Obrátil jsem zase pozornost ku své práci. Hlahol zvonů působil na mne tajemným kouzlem svým. Uměle a násilně vzbuzená jarní nálada má postoupila místo pocitu, jejž bych snad mohl nazvati zádumčivou tesknotou. Bylo mi, jako bývá bazlivcům v předtuše nějakého neštěstí. Chtěl jsem dále pracovati, ale i nejvšednější frázi nechtělo se z péra. Bezděky jsem se zamyslil a naslouchal hlaholu zvonů, až asi po čtvrthodině dozněl. Teprve nyní ozval se otec hlasitěji, zavolav mě jménem. Obrátil jsem se opět k němu. Otec však i nyní ještě váhal. ,Nic, nic, Ondřeji!‘ připomněl bolestně. ,To já jen tak! Ani sám nevím, proč... Něco mi napadlo — eh! Copak je — viď?‘ Zároveň namáhavě vstal, přišoural se ke stolu, a opřev se jednou rukou o roh stolu, upřel na mne své kalné oči. ,Chceš-li něco, tatíčku, —já...‘ ozval jsem se ochotně. ,Ah ne, ne!... Najisto — ne!‘ zajikl se; ale hned nato dodal: ,A přece, Ondřeji, — poslouchej! Moh bys mi něco napsat?‘ ,S radostí, tatínku! A co — prosím tě?‘ Tvář otcovu přelétlo cosi jako nejtrpčí, nej bolestnější vzpomínka. Přikývnul hlavou a sotva slyšitelným, ale tak rozechvěným hlasem, že zdálo se mi, jako by byl zdaleka zazněl zvuk umíráčku, odpověděl: ,Prosbu — úpěnlivou prosbu arcibiskupovi.‘ Pochopil jsem vše. Poslední krok, ke kterému se otec rozhodnul, byl důkazem, že jest stav náš v nejvyšší míře beznadějný. Krev zavířila mými žilami jako žhavá láva a hnala se k hlavě. Cítil jsem, jak mi tvář rudne a oči vlhnou. Nebyl jsem s to, abych promluvil. Jen výraz mé tváře aspoň přibližně naznačoval, co dělo se v mé duši. Otec stál mlčky u stolu, opíraje se doposud jednou rukou o jeden jeho roh. Náhle se začal na celém těle třásti, zavrávoral a byl by sklesl, kdyby se nebyl zachytil stolu oběma rukama. Měl jsem ještě tolik duchapřítomnosti, že jsem vyskočil a přispěl mu ku pomoci. Přišoupnuv mu židli, poprosil jsem jej, aby si usedl. Bud’ mi nerozuměl, nebo neměl síly. Musil jsem jej násilně vtlačiti na stolici. Sklesl na nijako bez vlády a zůstal jako v strnutí. Stál jsem podle něho, nevěda si rady. Nevýslovná lítost oužila mi prsa — div se nerozskočila... A přece se mi zdálo, že se mi jaksi ulehčuje, jako by trapně skličující nejistota, která mne až dosud mučila, znenáhla ustupovala osvěžující naději. Napadlo mi, že krok, k němuž se otec odhodlal, není a nemůže býti v zoufalých poměrech nectným, že nejde tu nežli o pokus pohnouti někoho k milosrdenství. I jal jsem se otce těšiti; ale po prvních slovech mých rozplakal se otec jako dítě. Štkal a vzlykal a pronášel jen úryvkovitě myšlenky, jež mu vířily hlavou. ,Ah ne, ne, milý, dobrý Ondřeji!‘ štkal. ,Není možno – nemůžeme, nesmíme... Ach bože, bože! Hrozno... A přece není pomoci — není... či raději? Co myslíš...? A jak — jak? Co bys chtěl psát? Ani snad bysto nedoved... Či snad přece... A byť i což kdyby – –‘ Teprve asi po půlhodině nabyl otec aspoň poměrně 10 klidu, takže jsme mohli o věci pohovořit. Ačkoli rozhodnut, váhal však přece i nyní, až posléze pravil: ,Nu, buď jak buď! Nezbývá nám než i smrt hlady nebo žebrota. Vol sám!‘	 Nemohl jsem jinak než voliti — žebrotu... A bez odkladu jsem zasedl za stůl, abych se pokusil o první prosebný list.	 Přiznám, že nesvedl jsem ho ani v hodině. Chtěl jsem pověděti všechno a upřímně; chtěl jsem beznadějný stav náš vylíčiti po pravdě a scházelo mi slov. Nechť namáhal jsem se sebevíce, vždy zněla napsaná slova, když jsem je otci předčítal chladně, frázovitě, ba úšklebně, jako bych si z vlastni bídy tropil posměch. Mučil jsem se po několik hodin, až posléze se mi podařilo napsati prosebný list aspoň tak, že jej otec uznal vhodným. Bez odkladu jsem jej také opsal a ještě večer dal na poštu. Naštěstí nezůstal oslyšán. V několika dnech dostavil prý se, když jsem byl ve škole, do bytu našeho jakýsi neznámý pán a přinesl výpomoc — několik zlatých... Bylo nám na čas vypomoženo. Ale za několik týdnů — vždyť vůbec ani jinak býti nemohlo — nezbylo nežli se obrátit novým prosebným listem na jiného známého lidumila. Napsal jsem list ten již směleji. A zase nám bylo vypomoženo. A od té doby psával jsem listy takové skoro každý týden; někdy i dva v týdnu. Zpočátku byly nám dárky ty skutečně úlevou; stačily nejen k zažehnání bídy, nýbrž i k zažehnání beznadějnosti. Počali jsme doufati a žili zase aspoň tak, jako když otec mohl ještě pracovati. Prodlením času však prosebné listy dobrodince unavily. Ten neb onen list zůstal oslyšán, ten neb onen vrácen s připomenutím, aby nebyl adresát více obtěžován. Krátce jediný pramen výpomoci znenáhla vysýchal. Asi po dvou letech byli jsme zase tam, kde jsme byli předtím: v nejtrpčí bídě... A kdysi podvečer, když jsme po celodenním hladovění marně se namáhali jeden druhého potěšiti, vytratil se otec nepozorovaně z jizby a asi po hodině se vrátil. Přinesl několik krejcarů. Ani matka, ani já jsem se neptal, odkud je přináší. Věděliť jsme, že je vyžebral na ulici. Od té doby vídal jsem otce, když jsem se vracel ze školy, často státi v té neb oné ulici — rozedraného, záplatovaného s kloboukem v ruce... Zbídačelý obličej jeho býval však výrazu komického. Nebudil soucitu a útrpnosti, nýbrž posměch. Nesčetněkráte býval jsem zpovzdálí očitým svědkem, jak si z ubohého otce svévolní a suroví nezbedníci tropili šašky, a krev mi stoupala k hlavě. Ale více nežli zatnout ruku v pěst a zaskřípat zuby — jsem nesvedl... Obyčejně se mi zalily oči slzami a zdrcen vrávoral jsem dále, ponechav otce krutému jeho osudu. V době té vedlo se nám nejbídněji. Mnohdy jsme v týdnu po několik dní hladověli. Býval jsem často na pokraji zoufálosti... Ponižující zápas otcův o skývu, vlastně o pouhou kůrku okoralého chleba na prospěch malomocného syna byl však tak vytrvalý, že pokládal jsem za nepromíjitelný hřích třeba si jen postěžovati. Trpěl jsem mlčky nevýslovně... Však kdysi i tato má bezpříkladná trpělivost došla. Vraceje se ze školy domů, zpozoroval jsem několik hochů, tropících si z napolo slepého otce poblíž kostela kajetánského svévolné šašky. Pokřikovali naň, posmívali se mu a jeden mu naplil i do klobouku... Vše to mě pouze jako jindy rozlítilo a roztrpčilo. Ale když jsem spatřil, jak jeden z hochů strčil do otce, až sklesl, — vzplanul ve mně oprávněný hněv. Vhrnul jsem se mezi hochy, a popadnuv jednoho, jenž se mi připletl pod ruku, mrštil jsem jím o zem, takže hlava jeho odskočila od dláždění. Hoch zůstal bez sebe ležeti a po chvíli zbarvilo se dláždění krví. Stál jsem nad ním bez rady, jako v strnutí. Náhle však jsem se vzpamatoval a dal se zbaběle do útěku k domovu. Dav hochů a lidí běžel za mnou; ale nedohonili mne.	 Následkům však jsem přece neušel. Případ byl udán ve škole a já přišel před konferenci. Pamatuju se na trapný výjev ten jako dnes.  V půlkruhu přede mnou stálo několik stálo několik hochů — svědkově události – a za nimi taktéž v půlkruhu sbor profesorský: přísné, zasmušilé tváře... K dotazům ředitele mluvili o jakémsi žebráku a vypravovali případ, jak se byl udál. Já nezapíral, nýbrž přisvědčil pravdě a přiznal se ke skutku. Vzdorovitě vyslechl jsem i přísné pokárání ředitelovo, a ačkoli se mi na rtech skvěla omluva nejpádnější: že žebrák ten byl mým otcem,—nepronesl jsem jí... Styděl jsem se a zaplatil stud ten po zásluze... Byl jsem prostě vyloučen nejen z učiliště, nýbrž ze všech středních škol v Rakousku. Co následovalo, netřeba šíře líčiti. Nezbylo mi nežli jíti na řemeslo. Matka mi všechno opatřila a týden po vyloučení ze školy byl jsem učněm řezbářským. Ubyl jsem sice z domova, ale rodičům tím neuleveno. Nemusili mě sice živit, ale ubyl jim příspěvek, jejž jsem přivydělával kondicemi. Bylo jim tedy hůře, nežli když jsem byl doma... Ale nebylo pomoci... Nenadálou změnou života poněkud jsem se osvěžil. Chodíval jsem sice domů spat a býval očitým svědkem všeho, co se doma večer dělo; ale prodlením dne zase jsem na vše aspoň pozapomínal. Začal jsem duševně znenáhla dřímati; ale mnoholeté Hladovění se na mně vymstilo. Byl jsem skoro šestnáct let stár, ale sláb a vychrtlý, — a asi po půlletě pocítil jsem následky minulého života. Byl jsem vlastně už dávno neduživec — skrofulózní; leč choroba propukla, když jsem začal namáhavěji tělesně pracovati. Hledal jsem lékařské pomoci; ale recept byl beznadějný: klid, vzduch a dobrou stravu... Přemáhal jsem se a snažil pracovati. Nadlouho však nebylo i přemáhání nic platno: ruce, zvláště pravá, vždy více slábly, až stal jsem se k jakékoli těžší práci ruční naprosto neschopný. Neméně nežli dvě leta strávil jsem v stavu naprosto beznadějném. Choroba byla takového druhu, že nemohl jsem se odvážiti ani k výdělku jako za dob studentských: kondicemi a zůstat ubohým rodičům břemenem. Uvykl jsem nevycházeti. Celé dny a mnohdy i dlouho do noci trávíval jsem u otevřeného okna, bych kromě klidu využitkoval i vzduchu, — někdy v úplné bezmyšlenkovitosti, jindy v snivém zadumání. Čarokrásná vyhlídka na Prahu bývala mnohdy po celé týdny jedinou mojí zábavou a budívala v duši mé nejrůznější city a myšlenky. Z dlouhé chvíle začal jsem kdysi počítati domy, jindy střechy a komíny a jiné. Obraz Prahy z tohoto místa vryl se v pamět moji ta houževnatě, že bych jej, kdybych uměl kresliti, mohl vykresliti se všemi podrobnostmi. Někdy jsem bral také útočiště ku knihám. Ale zásoba knih, jež jsem si mohl od svých známých vydlužiti, byla vbrzku vyčerpána a já byl zase jen odkázán na vyhlídku na Prahu a na svou pamět. Začal jsem se baviti vždy více vzpomínkami, a když i ty byly vyčerpány, opakováním jich – krátce znenáhla, aniž jsem sám věděl jak, začala se jinak již vzorně cvičená pamět má vždy více bystřiti. A zase jen z dlouhé chvíle začal jsem občas čmaříkovati po papíře, zaznamenávaje si to a ono, co mi náhodou napadlo nebo na co jsem si vzpomněl. Bezděky cvičil jsem se tak ve slohu, a když pak jsem poznámky své později znovu přehlížel a četl, cvičil jsem zase paměť. Krátce, z dlouhé chvíle začal jsem vésti zvláštní duševní život. Dobu tu pokládám za nejšťastnější svého života. Trudné poměry rodičů sice se v podstatě nezměnily.  Matka zase něco přivydělává a otec vyžebral aspoň tolik, že uhájili svou a moji existenci. Na zlepšení stravy také nebylo lze ani pomysliti; ale dvě ze tří podmínek léčení: klid a vzduch působily znenáhla přece jen blahodárně. Zpočátku jen na nervy a později také, ovšem znenáhla na chorobu. Po dvou letech začala ulevovati, aspoň se nehoršila. Lékař vyslovil nyní i naději aspoň v možnost uzdravení... Však krátce poté —jako bych byl osudem v pravém slova smyslu stigmatován — otec po krátké chorobě zemřel vysílením a matka vždy více churavěla. Ačkoli sám ještě churav, musil jsem se poohlednouti po nějakém výdělku, ať již jakémkoli. Po dlouhém hledání a pídění se podařilo se mi konečně zachytit se. Z milosrdenství byl jsem přijat za mundanta k jistému advokátovi bez valné praxe za mzdu patnácti zlatých měsíčně. Tak zahájil jsem poznovu zápas o živobytí a vzhledem ku všemu, co jsem byl až dosud naznačil, dosti šťastně. Šéf nebyl sice žádný vynikající právník a neměl také žádného zvláštního štěstí; ale byl mohovitý a prací mne nepřetížil. V kanceláři i doma zbylo mi vždy ještě dosti času k zaměstnání vedlejšímu. Začal jsem pilněji čísti, vyhledal jsem si nové zdroje k dlužení knih — krátce živořil jsem, a přece žil vždy spokojeněji... Duševní obzor můj znenáhla se šířil, a když jsem kdysi kdesi četl frázi, která byla později přijata i za heslo Naučného slovníku: — V práci a vědění jest naše spasení – zmocnila se mne přímo horečná vášeň po vědění. Nemaje již dříve dostatečně vyvinutého smyslu pro světské radovánky, začal jsem čísti a studovati, vlastně v pamět si vštěpovati vše, co mi přišlo pod ruku. Nebylo oboru, jenž by nebyl budil aspoň můj zájem neb zvědavost. Hltal jsem všechno, a výborná, v tu dobu mnohým již záviděná pamět má prokazovala mi znamenité služby. A jak již za takových poměrů bývá, já počal se zkoušeli i v sepisování drobných povídek a veršů, ovšem převahou vážných a smutných a jen někdy také rozmarných. Dlouho jsem otálel zaslati některou některé redakci, a když jsem se konečně rozhodnul, odpověděno mi v listárně, že jsem zaslanou práci vlastně s nepatrnými změnami přepsal. Fiasko to děkoval jsem své paměti. Však první nezdar mne neodstrašil. Zasílal jsem pod různými pseudonymy práce své redakcím i nadále. Většina ovšem vytištěna nebyla; nicméně já neochabl, a tak stal se ze mne pokoutní spisovatel, kterému jest spisovatelská sláva naprosto lhostejná a jemuž jde jedině o to, by si spisováním něco přivydělal. Kdysi — nyní tomu bude již přes třicet let — bůže slávy spisovatelské přece se na mne aspoň — pousmálo… Napsalť jsem jednoaktovou veselohru a zadal ji divadlu. Když jsem asi po čtvrtlétě přišel pro odpověď, praveno mi, že nebyla ještě přečtena. Vyčkej Jsem a ších šest měsíců a tu mi praveno, bych si přišel pro odpověď za měsíc. A když jsem přišel po měsíci, praveno mi, že by se mnou ředitel rád mluvil. Vešel jsem tedy k němu a pověděl, proč přicházím. Usmál se blahosklonně a pravil, že přál si mě poznati, poněvadž mu bylo praveno, že práce má prozrazuje nadání. Prozatím že jí nelze sice provozovati; ale abych se nedal odstrašiti a pokoušel se dále. Poté se mne vyptával, kým jsem a čím se živím. Pověděl jsem. Zamyslil se a po chvíli se optal, nechtěl-li bych změniti své místo za výhodnější. Přisvědčil jsem. Dal mi navštívenku s několika řádky na jistého mecenáše a propustil mě. Bez odkladu pospíšil jsem mecenáši. Přijal mě chladně a upjatě. Když přečetl, co mu ředitel psal, prál ledabylo: ,Nu, uvidíme, co se da dělat… Přijďte za měsíc!‘ Dostavil jsem se po měsíci. Ale vzorný mecenáš už mě neznal a nevěděl, co mi slíbil. ,Přijďte za měsíc!‘ prál opět blahosklonně. Uposlechl jsem a dostal pak novou navštívenku adresovanou přednostovi velké kanceláře, v které podnes trávím dny života svého — za osmdesát krejcarů denně... Pracuju a pracoval jsem v pravém slova smyslu v potu tváři. Nepolepšil jsem si v ničem. I ku pracím, vlastně pokusům literárním, nezbylo mi více tolik času, neboť jsem byl prací kancelářskou tak znaven, že jsem byl rád, když jsem si mohl odpočinout. Tak tedy k doporučení ředitele a na přímluvu osvědčeného mecenáše podporován talent, aby mohl svou hřivnu jak náleží využitkovati... Ostatně život písařů je v podstatě všady stejný — děsně jednotvárný a otupující. Já snad jen zázrakem ušel zblbnutí. Zpočátku kojíme se mlhavými nadějemi, snažíme se konati poctivě své takzvané povinnosti, napínáme, ba přepínáme své síly; ale když se posléze přesvědčíme, že jest veškeré úsilí marno, zlhostejníme a s rezignací oddáme se v nezbytnost. Jsem a zůstal jsem jedním z oněch statisíců, kteří po celý svůj život neměli nikdy, ale pranikdy ani tolik, co stačí k živobytí nejnuznějšímu. Zdánlivě všední tato věta vyjadřuje celou podstatu mého já a směr mého života, jenž nebyl ničím jiným nežli jednotvárně úmorným zápasem o uhájení pouhé existence. Všechno moje úsilí i mimo kancelář směřovalo k zažehnání nejtrpčí bídy. Uvykl jsem pracovati od nejčasnějšího rána až do nejpozdnější noci. Kromě práce, ať už jakékoli, pranic pro mne nebylo a není. Zkoušel jsem všechno možné. Rval se, abych tak řekl, s bídou do vysílení. Ale nic naplat! Všechno moje úsilí bylo marno. Podporován znamenitou svou pamětí, osvojil jsem si prodlením let mnoho dosti vzácných i praktických vědomostí a stal se tak v kanceláři silou nad jiné potřebnou. Nicméně v osobních poměrech mých vším tím pranic se nezměnilo, ledaže stal jsem se právě pro svou znalost věcí terčem vtipů kolegů nevědomců. Za takových poměrů není divu, že fráze V práci a vědění jest naše spasení připadala mi vždy jalovější. Poznal jsem, že práce bývá zpravidla spíše na prospěch nepracujících, a nevědění že obyčejně pranic nepřekáží, aby dosaženo bylo pozemské spasení... Z vlastního názoru poznal jsem sice jen úzký, pra uzoučký kruh světa; ale seznámil jsem se s ním o nejjemnějších záhybů a podrobností. A kdykoli jsem tento svůj zdrobnělý svět porovnával se světem vůbec, jak jevil se mi dle cizích zprav a cizích názorů, nabýval jsem vždy více přesvědčení, že tento můj zdrobnělý svět není nežli víceméně věrným odleskem světa vůbec. Všady tytéž nebo podobné snahy a konečné cíle, tatáž horečná honba za skývou chleba nebo za malichernými titěrnostmi, totéž vykořisťování slabých a malomocných silnějšími a mocnějšími. A znenáhla vznikala v duši mé vždy určitější představa moderního člověka s nesčetnými frázemi o lidskosti na rtech a nesčetnými zámysly a plány o společenské opravy a — přece chladného až po srdce, jak praví cizí básník, — když jde o skutek... Člověka troubícího neustále v pozounu pravdy a poctivosti a – přece pravdu a poctivost pěstí do tváře bijícího... Člověka tvářícího se veřejně jako vzor všech ctností, hlavně šlechetnosti a lidumilnosti vpravdě však páchajícího pod škraboškou tou nejhnusnější, nejpodlejší a nejbídnější nepravosti... Člověka velebícího práci, a přece sejí vyhýbajícího a na bedra bližního ji skládajícího — člověka zásad bez zásad — se srdcem bez srdce — člověka nelidu	titěrně směšnou bytost podléhající nejnahodilejším vlivům, a přece okázale na trůn dokonalosti se stavící – – – “ Potud úryvky životopisných dat a některých myšlenek, jež byl Akakij Akakěvič kdysi v trpkém rozhořčení v souvislosti pronesl. Celá řada těchto vlastností, jež Akakij Akakěvič modernímu člověku v rozhořčení svém přisuzoval, vyznačuje jej ovšem i po mém náhledu dosti případně. Než uvedenými slovy není charakteristika ta naprosto vyčerpána. Jest jednostranná a dotýká se jen jistých, nečetných zjevů. Ale to jest pro nás vedlejší; vždyť názor Akakije Akakěviče na svět, jak jsem jej z těchto úryvků seznal, nemusí vůbec býti pokládán za právoplatný. Nám ovšem nemůže sloužiti nežli jaksi k jeho charakteristice, poněvadž ho v ničem, tudíž ani v důslednostech a slabostech nechceme líčiti jinak, nežli jak jsme jej byli poznali. Důslednost, obzvláště pak takzvaná železná důslednosti, jakou nám básníci všech dob ve svých výtvorech tak často na povahách svých reků předvádějí, jest ve skutečnosti tak vzácná, že může býti nepoměrně spíše pokládána za výjimku nežli za pravidlo. Akakij Akakěvič výjimkou nebyl. Po několikáté návštěvě a rozmluvě s ním poznal jsem v něm člověka, který přes všechno úmorné ukování ku všední, jednotvárné a otupující práci přece duševně nezakrněl. Byl jsem přesvědčen, že přemítával i o záhadách, jež bývají obyčejným lidem víceméně lhostejný, a přece zdál se býti často duševně obmezenější nežli kterýkoli z oněch tuctových darmošlapů, kteří nikdy o ničem samostatně nepřemítali a vypomáhají si prostě slovíčkářskými obraty. K dolíčení povahy jeho zmíním se ještě jen o některých význačnějších podrobnostech. Kdysi kvečeru přistihl jsem jej sedícího u okna. Uvítal mě srdečně, a když jsme pohovořili o věcech všedních, náhle beze vší souvislosti s tím, co předcházelo, ujal se slova řka: „Trvám, že jsem se vám již kdysi zmínil, jak milým jest mi toto místo zde u okna. Promiňte, že to ještě opakuju... Zde bavíval jsem se bezmyšlenkovitě pohledem na čarokrásné panoráma Prahy jako dítě, zde prožil jsem jako jinoch nejsladší okamžiky, zde přemýšlel jsem jako muž o záhadách života. K neuvěření, a přece pravda: Nejkrasší lunojasné noci budívaly v duši mé zpravidla pocit stísněnosti, kdežto za nejzběsilejších nočních bouří, když celý obzor zdál se býti v plamenu a blesky sjížděly v divokém reji z oblaků, bývalo mi nejvolněji, nejsvěžeji… Zapomínalť jsem na vše, co mě hnětlo a skličovalo, co mě v klidu děsívalo... Toto místo zde u okna bylo a zůstalo posvátným netoliko pro milé, mnohdy nevýslovně vábné a sladce mučivé polosnění, nýbrž i pro děsivé sny budívá hlad a beznadějnost!... V mé paměti jest jich zapsáno na sta a jeden příšernější druhého, Tak zdálo se mi – sen tento zvlášť vytýkám –, že změnila se Praha, jak jsem ji vídal z tohoto okna, v obrovské jesle. A otec jako obr stál na Petříně – v levé ruce krajíc chleba, v pravé obrovský štětec, kterýmž přetírá právě obličej jednoho z tří králů, kteří přes Vyšehrad putují v průvodu komonstva k betlémskému chlévu pod Strahovem. A nad Vyšehradem skví se velká hvězda, ale příšerně červená jako krev... Náhle otec zamávnul obrovským štětcem nad sebou, a dotknuv se jím krvavé hvězdy, začal obrovské jesle postřikovati — krví. Několik kapek stříklo oknem přímo do mé tváře... A následujícího dne, když jsem přišel do kanceláře, byl nám představen nový šéf, a sice týž drzý člověk, kteréhož jsem byl před lety jako hocha pro nestoudnost spáchanou na mém otci do krve zranil, začež jsem byl ze všech středních škol vyloučen.“ Poslední poznámka, ačkoli nebyla s vypravovaným snem v nižádné logické souvislosti, působila na mne jako nenadálý výkřik zděšení. „A v jakém poměru žil jste s tímto novým svým šéfem?“ optal jsem se se zjevným zájmem. „Byl přísný, příkrý a drsný, bezohledný a brutální,“ odpověděl Akakij Akakěvič, „ale já přece litoval, když po dvou letech zemřel. Neublížilť mi nikdy. Možná, že na případ z dob dětství zapomněl, nebo že se naň nechtěl upamatovati. Choval se ke mně jako k člověku zcela cizímu; netýral mě, nepřetěžoval mě prací, ba nestrpěl, když někdy postřehl, že si ze mne některý kolega chtěl tropiti žerty. Náhodou nebo právě proto, že byl muž ten prostředně vlastní příčinou politováníhodného průběhu mého života, byl jediným ze všech mých představených i kolegu, který mě nikdy bezdůvodně nepokáral, který mi nikdy ničím neublížil —“ „Ani za těchto příznivějších poměrů nepokusil jste se o žádnou objemnější práci literární?“ optal jsem se. Zavrtěl hlavou a po chvíli pravil váhavě, jako by chtěl i nechtěl pověděti: „Nebylo možno — vůbec nebylo možno... Jednak nebylo času —jednak stal se ze mne docela jiný člověk... Byl jsem jaksi klidnější, uspokojenější. Cosi jako naděje kmitalo přede mnou; ale zřídlo, z něhož prýštily druhdy satirické úšklebky, —jako by bylo vyprahlo... Změkl jsem a stal se smířlivějším. Aspoň se mi někdy zdálo, že bych na vše, co jsem již vytrpěl, mohl pozapomenout, ba že bych mohl i nesrovnalosti světa pokládati za cosi zcela přirozeného, nezbytného, nevyhladitelného. A po nějaký čas zabýval jsem se skutečně v duchu dílem větším, ale vážným, skoro bych řekl dojemným. Chtěl jsem zidealizovati povahu zemřelého šéfa. Ale když jsem začal v vzpomínkách svých shledávati charakteristické známky, přesvědčil jsem se, že byl to přece jen člověk bestie... A když pak jsem konečně ku práci přikročil, zhatily se mi myšlenky v úsměšek. Místo většího díla vznikl pouhý opis Někrasovy satiry na Lermontovy verše: Ukolébavka dareby...	 Jak zvláštní, prazvláštní byly prapohnutky mnohých mých drobných veršů! Nechť jsem se pokoušel o cokoli, vše se zvrhlo v karikaturu. Zdálo se mi a možná, že tomu také skutečně tak bylo, jako bych se na vše kolem sebe díval sklem, v kterém se každý rys lámal v křivky a hrbole, a celek v karikaturu. Tak se stalo, že kdysi, v návalnu skoro dětinské rozpustilosti, zašlehal jsem nemotornými veršíky sama sebe jako satirika-posměváčka. A poněvadž šlo o moji vlastní kůži, pamatoval jsem si veršíky ty skoro doslova. Znělyť asi takto: Český Juvenale, vzorný muži, podrbej přec také vlastní kůži! n0 se kasáš, Na každého, na všechno se kasáš,  všechno tepeš, trháš, kousáš,  na všem brousíš vtip svůj jedovatý. Nechť je velký nebo malý, mladý, starý — líný, dbalý — plešatý neb kakadatý, holátko neb racochátko, blbátko neb mudrlátko — na každém ty najdeš ňáký chlup. Jenom ty jsi velik, hezek, pravý démant, zlato ryzí, leč — jak každý pravý mezek vidí v oku mrvu cizí, v svém však břevna nevidí — tak i tebe zrcadlo tvé šidí: Vidší, že to chodí v světě hý a hot, ale netušíš, žes vlastně — idiot.“ — Domluviv upřel na mne Akakij Akakěvič zpytavě svůj zrak, jako by byl dychtiv, jakého dojmu na mne tento jeho pokus učiní. Ale já zůstal bez pohnutí a v tváři mé nejevila se dle všeho ani nejnepatrnější změna. Verše, ať již z příčiny jakékoli, neučinily na mne dojmu pražádného. Následek byl přirozený. Akakij Akakěvič odbočil k předmětům jiným, zcela všedním, a tak jsme hovořili, až se setmělo. Akakij Akakěvič vstal a rozžehnuv petrolejovou lampu postavil ji na stůl, načež zase usedl k oknu. Již se mi zdálo, že opustím Akakije Akakěviče jako obyčejně následkem uváznutí hovoru v písčinách, když zcela nahodilým obratem řeči stal jsem se po chvíli očitým svědkem výjevu, jakého bych se byl v místech těch ani ve snu nenadál. Rozhovořili jsme se ledabylo a povrchně o národních písních, hlavně milostných, a tu bezděky uklouzla mi prostinká a jinak bezvýznamná otázka, zdali Akakij Akakěvič někdy miloval. Usmál se bolestně, a přece kmitlo po jeho tváři cosi jako výraz nejněžnějšího vzrušení. „Oh ano; ale poprvé jen — zpovzdálí...“ pravil po chvíli váhavě. „Když jsem se totiž před mnoha lety zde u tohoto okna hojíval čerstvým vzduchem, chodívala dole podle domů občas sotva šestnáctiletá, černovlasá a černooká dívčinka... Řeknu-li, že byla bleďoučká jako liliový květ a tvářinka její že měla nevýslovně zádumčivý výraz, pověděl jsem vše, co mi ji činilo tak milou... Den co den čekával jsem, až půjde mimo, a byl spokojen a šťasten, když jsem ji zahlédl. A podnes nevím o ní více, nežli že to byla dceruška jistého krejčího na Pohořelci... Asi po dvou letech přestala však chodit podle domů. Co se s ní stalo, nevěděl jsem a také se nikoho neptal. Ale kdykoli jsem si na ni vzpomněl, bývalo mi k smrti smutno... Tak začala a skončila první moje láska — ztratí a se jako čistý pramen lesní v písku... Avšak když jsem se po letech konečně náhodou dozvěděl, že dívka ta zemřela, – sevřelo se mi srdce křečovitou bolestí a oči se mi zalily slzami. Od té doby tanula mi na mysli jen ona, Neměl jsem smyslu nežli pro tuto ztracenou vidinu svého mládí, až asi před patnácti lety – –“ Po těchto slovech Akakij Akakěvič se odmlčel, jako by byl na rozpacích, má-li či nemá-li ve své milostné zpovědi pokračovati. „Tedy i podruhé vás Mílek oblažil?“ připomněl jsem, abych vůbec něco pronesl. V tváři Akakije Akakěviče kmitlo cosi jako rozpaky nejstydlivějšího mládenečka. „A přece se Zběhlo vše tak prostě tak přirozeně,“ ujal se po krátké pomlčce slova. „Kdysi v neděli odpoledne – bylo to asi dvě léta před matčinou smrtí – matka přivlekla se namáhavě z kostela z požehnání a přivedla asi sedmileté děvčátko. ,Pamatuješ se ještě, Ondřeji,‘ prála, ,na starého souseda Kadrubu, který nebožtíkovi tatíkovi poradil, aby se chytil malování jesliček a vojáku jako on?‘ Přikývl jsem. ,Včera starý Kadruba umřel,‘ pokračovala matka, ,a zbylo jen tohle vňouče... Nechme ho u nás přespat – dva tři dny…‘ ,I třeba týden — měsíc…‘ odpověděl jsem. ,Nemá, chudáček, jak už jsem prála,‘ vykládala matka dále, ,nikoho, pranikoho.‘ Vtom jsem pohlédl na děvčátko pozorněji a pocítil cosi jako jemné bodnutí u srdce, aniž si byl vědom příčiny. Avšak v okamžiku bezprostředně následujícím — nu, jedním slovem to řeknu: děvčátko bylo tak nápadně podobno dívce, která —“ Zajikl se; ale hned poté dodal: „To byla a je druhá a zároveň moje poslední láska.“ V tváři mé zračilo se patrně překvapení; neboť Akakij Akakěvič živě doložil: „Byl jsem tehdá sice již přes pětatřicet let — a od té doby... Nu, krátce — děvčátko zůstalo... A podnes jsme se nerozloučili...“ „Nejspíše tedy,“ připomněl jsem, „slečna, která…“ „Ano, ano,“ vpadl Akakij Akakěvič, „naše — moje Ludmilka... A abych vás přesvědčil...“ Nedokončiv vstal a hlasitě zavolal: „Ludmilko! Ludmilko!“ Po několika vteřinách vrzly dvéře vedoucí z vedlejšího pokojíku a na prahu objevila se dívka, která mě až dosud vždy jen mlčky, pouhou mimikou, a přece tak výrazně vítala. Až dosud nebyl jsem zaslechl jejího hlasu a nespatřil ji také podvečer. Zjev její v prostých, bílých Šatech působil na mne v osvětlení večerním přímo překvapujícím způsobem, zádumčivá její tvář byla tak oduševněle výrazná, černé oko tak žhavé — havraní vlasy — růžové rtíky	slovem jako nejvábnější, nejsvůdnější přelud. A opodál stál Akakij Akakěvič přihrben a s výrazem odporné číliavosti. Vsak dříve, nežli jsem mohl odpuzující zjev starého satirika srovnati podrobněji s překvapujícím a v prvních okamžicích přímo oslňujícím zjevem dívčiným, Akakij Akakěvič se ozval: „Právě jsem, milá Ludmilko, panu redaktorovi vypravoval,“ pravil snaže se dodati hlasu svému něžnosti, „jak jsme se poprvé setkali...“ V tváři dívčině kmitlo mírné překvapení, ale ustoupilo ihned nejsladšímu pousmání. „A pan redaktor,“ pokračoval Akakij Akakěvič, „jak se zdá, skoro ani nevěří, že by bylo možné...“ „Oh, prosím —“ uklouzlo mi nejapně k omluvě. „Můžeš a chceš mu, milá Ludmilko, podati důkaz?“ dokončil Akakij Akakěvič. Několik okamžiků dívka váhala; ale když Akakij Akakěvič o krok pokročil, vletěla mu dívka nesrozumitelným, a přece jásavým výkřikem do náručí. Neočekávaný výjev ten působil na mne v prvním okamžiku svrchovaně trapně. Připadal mi poněkud komediantský. A přece – když hned poté šlehla duší mojí myšlenka, že mám před sebou vlastně starého pěstouna a sirotka, jehož se byl ubožák pěstoun ujal, – bylo mi jako v okamžicích nejpříjemnějšího překvapení. Stařec i mladistvá dívka setrvali však v objetí jen několik vteřin. „A teď nás, milá, dobrá, sladká dušinko, nech zas o samotě,“ zašeptal Akakij Akakěvič, když byl dívku políbil na čelo. Dívka vymkla se lehce z náručí pěstounova a mlčky se mi uklonivši zmizela ve vedlejším pokojíku. Akakij Akakěvič s výrazem nejslastnějšího, a přece svrchovaně komického rozechvění postál ještě několik okamžiků, načež zase popošel k oknu a usedl jako dříve. Mlčel. I já byl na rozpacích, jak a o čem rozmluvu zase zahájiti. Konečně ozval se Akakij Akakěvič sám. „Promiňte, prosím, dětinskému kmetu,“ pravil omlouvavě, „že se dal zase jednou, a to snad v okamžiku nej nevhodnějším, strhnouti překypujícím citem. Kdybyste však věděl, jak něžně, jak vášnivě — ba přímo šíleně mě tato bytost miluje...“ Po těchto slovech se odmlčel, jako by byl bezděky prozradil důležité tajemství a po chvíli skoro s komickým zápalem ujal se opět k vysvětlení slova: „Ale přísahám vám —jako zůstala bytost tato čistou jako lilie — zůstane jí i nadále!...“ „Přiznám se vám upřímně,“ pokračoval pak tónem vždy střízlivějším. „Nejsem a nebyl jsem nikdy takzvaným ideálním šlechetníkem. Netajím svých křehkostí a upřímně se vám vyzpovídám... Když asi před patnácti lety ujal jsem se — sám ubožák ještě ubožejšího sirotečka — ani překvapující podobnost jeho s nejmilejším obrazem mých vzpomínek z mládí nevzbudila v duši mé nežli pomíjející dojem, trvající jen několik dní... Poté rozhodla o osudu dítěte výhradně jen okolnost praktická. Stará, churavící matka potřebovala posluhy a toto sedmileté dítě mělo jí konati služby tyto a také je konalo věrně a poctivě jako ochočená opička. A když pak matka má zemřela, konalo dítě to služby ty — mně, muži – s touže slepou oddaností, s jakou sloužívá beznadějná bída zpravidla... Teprve když dítě dorůstalo v pannu – sličnou a cituplnou, vzbudilo v duši mé jiný pocit nežli doposud. Přilnul jsem k němu s veškerou vášní, jaké jsem byl ještě schopen, a nesčetněkráte šlehla duší mojí myšlenka, že bytost ta muže, ba že musí se dříve nebo později státi mojí chotí... Zatím minulo již pět, šest a snad i sedm let... Přes to vše, že nemilovala a nemiluje doposud nikoho jako mne – přes to vše, že stačilo by snad i nyní jen jediné slovo, aby se stala mou a zároveň snad — svrchovaně nešťastnou – – nestane se tak nikdy!... Účty mého života ve všech možných směrech jsou vcelku vypořádány. Nechci již jiného, než abych se od ní nemusil odloučiti a aby se mi konečně dříve nebo později podařilo, co jsem vám byl již při prvním setkání se s vámi naznačil, — abych nalezl těžiště něčeho, co bych nejraději nazval Psýchou...“ Přiznám se, že zřídkakdy učinilo na mne něco tak zvláštní dojem jako tato slova, pronesená po připomenutém výjevu. Muž, o němž jsem se domníval, že upřímností svou znenáhla vždy více rozptyluje záhadnost své povahy, jevil se mi skoro zase tak záhadným, ne-li záhadnějším nežli dříve. Celá řada otázek chvěla se nu na jazyku, a přece se mi zdálo, že každý sebeprostší nebo seberafinovanější dotaz byl by zcela bezúčelným. Vcelku nemohl jsem jinak souditi, nežli že přes všechny příznivé a pravidelné příznaky jest mi přece jen jednati s člověkem, jemuž soudnost a vůbec rozum vypovídá občas službu.	 Uznal jsem tedy za dobré nedrážditi ho více žádným dotazem a vůbec ho déle neobtěžovati. Omluviv se co možná šetrně, že mám se náhle k odchodu, vstal jsem a po několika mi na ulici a ubíral se k domovu. Uvažoval a přemítal jsem i na cestě, ba i doma. Ale k výsledku rozhodnému jsem nedospěl. Akakij Akakěvič zůstal mi záhadným i nadále a jediným přirozeným vysvětlením záhady byla choroba mozku, jevící se dočasným pomatením smyslů. My spisovatelé, kteří aspoň občas vážíme ku svému vypravování z bezprostředního života, míváme nemalé potíže. „Děj – zajímavý, pikantní, napínavý děj!“ volá se na nás ze všech stran... „A vedle děje líčení prosté, průzračné sice, ale přece skvělé, úchvatné, oslňující“... A vedle cíle líčení děje vzornou, prohloubenou, oduševnělou charakteristiku takzvané psychické odůvodnění celku podrobností, železnou logiku atd., atd. — krátce, čtenář i kritik přejí si duševní požitek ve všem všudy úplný a dokonalý. A my ubožáci, zatím stojíme nad tím prostým, všedním životem — jako strnulí — a marně pátráme po osobě, která by nám životem svým poskytla přiměřeného děje k pokusu vylíčiti jej po přání čtenářů Zkoumejme život svůj vlastní, jakož i život nejdůvěrnějších přátel svých, tedy osobností nám nejznámějších, a ustrneme, jak chudičkým bývá zpravidla svým dějem a vůbec vším, co — věrně vypravováno — čtenářstvo a kritiky uspokojuje!	 Jak kusými, zdánlivě nahodilými jsou význačnější, ba i nejvýznačnější události — jak sporé a tenoučké, někdy přímo pavučinkové jsou nitky odůvodnění, a jak podivně tváří se přitom vlastní naše logika, když pozozorujeme, že člověk, o němž jsme soudili dnes tak neb onak, jeví se nám zítra zcela jiným apod. Pozoruju, že stalo se mi tak i s Akakijem Akakěvičem, a prosím v tomto vzhledě za prominutí. Vím sice, že jsem mohl již dříve a že bych mohl i nyní ještě tak mnohé napraviti, kdybych popustil uzdu své obraznosti a snažil se základní rysy, jež jsem vypozoroval, doplniti a zaokrouhliti. Ale bojím se, abych nezabřed 1 v nemrav opačný, a místo nahodilých, nesouvislých, ale přece věrných charakteristických črtů neznázornil cosi, co by vlastně bylo karikaturou pravdy. Život Akakije Akakěviče aspoň jiným nebyl, nebo správněji řečeno, já o něm více nezvěděl, nežli co jsem již uvedl a co ještě uvedu. Nezajímá-li, nezdá-li se býti někomu jednolitým, nebo, jak kritická fráze dí, jako ze žuly — nemohu za to já, nýbrž vina padá jen na okolnosti, že nepodařilo se mi vyzvěděti a vyslíditi jiné a více. Pokračuju tedy v pouhém zaznamenání toho, co následovalo. Po několika dnech došel mne poštou od Akakije Akakěviče list, jejž tuto kladu doslova. Vážený pane redaktore! Promiňte, prosím, že Vás tentokráte obtěžuji e m listem, jenž není v nižádné souvislosti s Vaší funkcí jako redaktora aniž s mojí jako spolupracovníka. Chciť Vás poprosili za odpuštění, že o poslední Vaší návštěvě dal jsem se strhnouti citem, jak se říkává, a sehrál před Vámi cosi, co se právem může nazvati skoro až komedií. Věřte mi na slovo, že nebylo podobných scén v životě mém právě žádný nedostatek; nicméně případ poslední byl tak dětinsky nemotorný, tak bIáhově pošetilý, že nevím, jak jej před Vámi ospravedlniti. My satirikové ovšem už jsme tak zvláštní podivíni, že nás mnohdy právem možno pokládati za tvory víceméně nepříčetné. V satirickém prizmatu našeho já láme se světlo světa vždycky nebo skoro vždycky křivolace, takže zdá se nám býti svět jen karikaturou. Ale mnohdy se přece stane, že objeví se nám slzavé údolí ve světle poněkud jiném, — nechci ani říci, správnějším, nýbrž jen příznivějším, — a tu pak popadne nás úctyhodná zádumčivost za pačesy (máme-li totiž nějaké) a drásá, lomcuje a smýká námi brutálněji nežli nejbezcitnější tyran. Nešťastnou náhodou náležím k oněm ubožákům, kterým se podobné při hází dosti často, — mnohdy denně, jindy aspoň týdně několikrát. Mnohdy celé hodiny trávím v rozechvění nejsentimentálnějším. Osudná choroba žluči — hlavní a snad prý jediné zřídlo talentu satirického — jako by byla náhle postoupila místo chorobě jiné... Cítím se nešťastným, svrchovaně nešťastným... Jsem dráždiv a popudliv. Bojím se všeho možného a nejvíce smrti, které přece žádný z nás neujde. Chvěji se před každým šelestem a při každé sebenepatrnější příležitosti se rozpláči jako rozmazlené dítě. A hned zas — někdy zavýsknu nebo začnu přemítat vážně a opravdově atd. atd. Trvám, že jste nás jako redaktor satirického listu poznal již několik a že netřeba mi podrobně teprve dokládati, jakými býváme. Já jen o sobě dodávám, že jsem z podivínů těch snad nejpodivnější, a to snad právě jen proto, že dřímá ve mně talent satirický, bezpochyby v plné a skoro bych řekl elementární síle, s veškerou nepříjemnou a odpornou přítěží. Prožil jsem už, a to dost často, celou, skoro nepostižitelnou stupnici nálady satirické mnohdy v necelé hodině – od nejjemnější ironie, které ani nejbystřejší pozorovatel mnohdy od pravdy nerozezná, až po nehrubě záviděný stav, jejž bych nejpřípadněji snad mohl nazvati cizími slovy zähnefletschende Wuth... A v takových případech se mi zdá, že stala se ze mne hyena, která je schopna rozsápati vše, co sejí připlete pod drápy, — ať již dobré nebo zlé, podlé nebo vznešené... A hned zas jako by mne někdo obuškem udeřil do hlavy: otřesu se a — vzpamatuji... Začnu zkoumat, bádat, srovnávat a plány kout — ano, plány všeho druhu, vhodné, nevhodné, ba i pošetilé... V takových případech se mi zdá, jako by se celý svět kolem mne točil v divokém víru... Domnívám se pozorovati všechny nesrovnalosti, pošetilosti a blbosti – veškerou malichernost tajemného cosi, co zoveme životem... A v slabých těchto chvílích vyrojí se zpravidla celé spousty plánů k oblažení lidstva jako celku a k oblažení lidí jako jednotlivců... Domnívám se viděti do spletitého víru světa tak jasně a řemeslně správně jako dobrý hodinář do ústrojí obyčejných hodin. Veškerá náprava zdá se mi býti tak prostinkou; štěstí a blaženost lidská tak snadno dosažitelné — krátce, růžové okuláry mé psýchičky ukazuji vše ve světle tak příjemném, že nelze si příjemnějšího ani přáti... Avšak náhle si připomenu sama sebe a – iluze jest tatam... Nechci klamat aspoň sama sebe, a proto nemohu jinak nežli sám sobě říci: ,Apage, obludo oblud, – netvore nestvůr, — karikaturo karikatur!‘ Okamžitě zmocní se mě nejoprávněnější odpor k sobě samému, a do plánů k oblažení lidstva a jednotlivců, jako by klackem praštil. Rozprchnou se a já stojím na myšlénkových troskách sklíčen a zkormoucen jako Jeremiáš.	 A tu pak není divu, že srdcemřivá sentimentálnost zahájí zanedlouho svou bohulibou činnost a mučí mě tak dlouho, až zase některý z těch nevystihlých démonků a démonů pochybnosti zaryje své spáry do mého já a vláčí mne bez milosrdenství po všech křivolakých cestách i necestách lidského hloubání a mudřílkování... A za takových poměrů, vlastně nepoměrů, měl bych mohl bych býti důsledným? Nikdy! Neníť k tomu přirozených podmínek ani v mém organismu, aniž ve vlivech, jež na mne působily a doposud působí. Vždyť pak jsem neměl v životě svém vůbec ani času, bych uvedl v systém vlastní svůj život, tím méně abych byl mohl sledovati důsledně život někoho jiného a vy voditi z toho přesné zákony všeobecné. Nechť namáhám se sebevíce, nikdy nesvedu více, nežli že vidím kolem sebe mrákotné chaos, z něhož jen občas vyšlehují matné jiskérky... A já, já jako satirik se snahou domněle nejoprávněnější bičovati pošetilosti lidské, připadám si — nej pošetilejším... Uvažte, prosím, jen, po kolik věků již satira — míním satiru v nejvlastnějším slova toho smyslu — mrská a bičuje žhavým slovem lidská poblouzení — a jaký toho výsledek? Kdež medle najdete člověka zkřiveného až do svého jádra jehož by byla satira narovnala? Zpráskala a zbičovala již nepřehlednou armádu hříchů, bludů, nesrovnalostí, křehkostí, pošetilostí, nectností atd.; ale člověk — pán přírody — vzdoruje doposud všem nájezdům a útokům s přímo záviděníhodnou houževnatostí... Hříchy, bludy a pošetilosti lidské peleší se po světě jako kdy jindy a – ubohá, přeubohá satira krčí se v koutku jako bojácné dítě, jež bylo pro svou nepředpojatost úzkoprsou a nerozumnou matkou pokáráno. Leč k čemu vše to píši? Ani sám nevím, věřte mi na slovo... Jsem už takový a ne jiný — nemohu za to... A kdyby se kdokoli sebevíce namáhal přeměniti mne, zplakal by nad svým namáháním... Vím sice, že jiní buď jsou, nebo se aspoň jinými býti domnívají. Ale já vím také, že většina jich nemyslí nežli v ztuhlém, zkostnatělém okruhu zděděných a napapouškovaných názorů, a proto mne ani dost málo nehněte, že nejsem a nemohu býti nikdy a v ničem tak důsledným jako ti, kdož si byli tradicionelní názory vštípili trvale v paměť a z ovzduší toho se nikdy neodvažují. Jsem a zůstanu třtinou větrem nejrůznějších v vlivů zmítanou... Nechť si jiní sebepohodlněji chodí v psychických bačkorách po vyšlapaných cestách lidského domylsu, já se dám zcela nahodile vláčeti po neschůdných stezkách skutečnosti. Já svou psýchičku doposud ještě nezhlédl a neslyšel, ba nikdy nenamakal. Nevím, sídlí-li v hlavě nebo někde pod některou lopatkou nebo kraluje-li v žaludku nebo kdekoli jinde. Já jen vím, že jsem, — a nic, pranic mne nesvede, abych sama sebe pokládal za pouhého otroka čehosi, o čem nemáme nejmenší potuchy... A hledám-li, jak už jsem Vám kdysi ústně naznačil, těžiště čehosi, co bych nejraději nazval Psýchou, není to nic jiného nežli rozmar člověka, který v zoufalství svém neví, co by podnikal moudřejšího, a chcete-li, pro sebe užitečnějšího... Podaří-li se mi to, zajásám a odhodím i péro satirika, kterým si přivydělávám. Nepodaří-li se mi to nezbude mi nežli ohryzovati pošetilé péro to až do své smrti…  Že se mi to dosud nepodařilo, toho nejpádnějším dokladem jsou kostrbaté verše, jež přikládám. Uznáte-li je hodny otištění, prosím, dopomozte jim na světlo; ale já se ani dost málo nedomnívám, že po otištění jich bude svět jiným, nežli právě jest. Váš Akakij Akakěvič. Místy zdánlivé, místy pak skutečně mátohlavý list ten učinil na mne zvláštní, skoro nepříjemný dojem. Po prvním přečtení se mi zdálo, že tropí si ze mne zpupný nějaký rozpustilec šašky; nicméně, když jsem přečetl přiložené veršíky, smířil jsem se s prazvláštním způsobem, jakým Akakij Akakěvič v dlouhém úvodu nahodilé své myšlénky a pochybnosti rozvinoval a přečetl list jeho několikrát pozorně. Přes všechna myšlénková salta mortale nemohl jsem jinak nežli pozastaviti se u mnohého místa a rozpřádati naznačenou jen myšlénku nebo nápad dále. A teprve poté jsem postřehl, že stylistické kudrlinky Akakije Akakěviče tají nepoměrně více, nežli se na první pohled zdálo. Duševní rozpor pisatelův se světem, vlastně s názory povšechně běžnými o světě byl tak nápadný, že mohl býti snadno pokládán za poblouzení, a přece tu a tam ten nyní tak zřejmý blesk logiky, že počal mne podivín ten nyní ještě více zajímati nežli dříve. Mnohá místa, zejména závěrek listu, v němž činí zmínku o těžišti čehosi, co by nejraději nazval Psýchou, zůstal mi sice temným i nyní; nicméně zcela přesné opakování ústního výroku zdálo se nasvědčovati, že i toto místo tají cosi zcela reelního. Přiložené verše naopak, ačkoli nebyly v pražádné s listem, učinily na mne hned po prvém přelétnutí dojem tak příznivý, že rozhodnul jsem se otisknouti je v nejbližším čísle. Zněly takto:  Dost už sporů, dost už hádek, rvaček! K čemu sobě odpor klásti? Nejsme svoji? Nejsme bratři? Nejsme syny jedné vlasti? Pravda, žeť jen jedna pravá pravda, jedno pravé přesvědčení... My ctěm každé — nechť jest ku zkáze neb ku spasení... Nechť se třeba pravda v koutku krčí, nechť se právo křiví, kroutí — Co nám po tom? Nám buď heslem: Vari, co nás souží, rmoutí! Místo pravdě, právu zjednat průchod, raději jich zatušujme — místo hádek, sporů, bojů přátelsky se oceňujme! Výtky mezi haraburdí hoďme, vzájemně se podporujme! Bratr bratru dobro přejme, do očí se vychvalujme! Kde kdo barvy paťhá, dlátem štourá, noty škrtí, péro týrá; kdekdo fráze přetřepává, každý buď střed všehomíra! Před podlou lží oči zavírejme, křehkost, hříchy promíjejme; prostřednosti sobě ceňme, pitomost a blbství vynášejme. Oltáře a chrámy sobě stavme, vzájemně si obětujme; — jubilea pořádejme, kaďme si a podkuřujme. Každý, vše buď sváto, velebeno! Milujme se, zbožňujme se Jenom, probůh, v slabé chvíli sami sobě – nesmějme se. Chtěl jsem veše ty, jak už připomenuto, otisknouti v čísle nejbližším; ale jak již se redaktorům všech časopisů někdy děje, jiným, takzvaným časovějším příspěvkům musila býti dána již z ohledu na nakladatelstvo přednost a já na veršíky později i pozapomněl. Možná, že pro neotisknutí jich nebo snad z jiné nějaké příčiny pozapomněl na mne i Akakij Akakěvič, neboť nezaslal mi žádných příspěvků více. Zatím stahovaly se znenáhla nad podnikem samým hrozivé mraky. Původní vydavatel a nakladatel, jenž se byl mimo vydávání Šotka pustil i do nakládání jiných spisů, nemohl si sice jako nakladatel vůbec stýskati, ale nemaje dostatečného kapitálu, poohlédl se po tichém společníku a přepustil mu nejprve Šotka, později jiné podniky a posléze celý závod svůj. Šotek, jehož vydávání bylo podniknuto beze vší reklamy, doposud se nevyplácel. Necelý tisíc předplatitelů nekryl ani výlohy, takže po půllétě byla na každém čísle ještě nepatrná ztráta čtyř až pěti zlatých. Přesto byl nový nakladatel ochoten vésti náklad na list ten i nadále. Avšak zanedlouho stihla podnik náhodou osudná raná. Ilustrátor přinesl mi k jakýmsi veršům ilustraci, která se nakladateli nejen v svrchované míře nelíbila, nýbrž jej zároveň tak popudila, že se rozhodl další vydávaní listu bez odkladu, tudíž před uplynutím čtvrtletí, zastaviti. Poslední číslo vyšlo takořka bez ilustrací s lapidárním prohlášením, že Šotek dále vycházeti nebude, —já zařadil ke konci jen satirický úmrtní lístek... Pamatuji se na chvíli, když jsem kvečeru dával poslední řádky do tisku, velmi živě. Lhostejně, jako by se nebylo pranic přihodilo, opustil jsem tiskárnu a loudal se po nějaký čas bezúčelně ulicemi. Zbaven starosti o rukopisy pro nové číslo, pocítil jsem cosi, jako když se člověk zbaví nepříjemného jařma. Bezděky myšlénky mé zalétaly do minulosti, jako bych měl skládati účty ze své redaktorské činnosti, a připomněl jsem si i Akakije Akakěviče. „Nu, ten se asi podiví, až ho dojde číslo s úmrtním lístkem!“ pomyslil jsem si. „A což kdybych mu truchlivě komickou zprávu podal sám a hned?“ napadlo mi poté. A v bezprostředně následujícím okamžiku zaměřil jsem směrem k Malé Straně a později k Pohořelci. čím jsem se po cestě v duchu bavil, netřeba snad ani dokládali. Napadlo mi vše možné. I redaktorské fiasko vycenilo na mne své úšklebné zoubky s tak odpornou impertinencí, že jsem se v hlubinách duše zastyděl. Nicméně —jako zázrakem — zůstal jsem přece chladným a lhostejným. Když jsem se blížil k domu Akakije Akakěviče, odbíjela na věžích devátá hodina. Několik minut poté zaklepal jsem lehce na dvéře bytu. Nikdo se neozval. Zaklepal jsem tudíž ještě jednou, ale když se ani tentokráte nikdo neozval, zkusil jsem, není-li zavřeno. Klika povolila. Okamžik jsem ještě váhal, ale posléze jsem přece dvéře pootevřel a nahlédl do jizby. Byla prázdná. Na stole však hořela lampa – důkaz to, že je někdo nejspíš v jizbě vedlejší. Vešel jsem tedy; ale skoro v nerozdílném okamžiku otevřely se dvéře vedlejší jizby a na práhu objevil se Akakij Akakěvič. Světlo lampy padlo na jeho tvář, která – zářila, abych tak řekl, bezměrnou radostí.	 Poznav mne, vzkřikl jako v nejradostnějším překvapení, a učiniv dva kroky kupředu, zaujal takové stanovisko, jako by čekal, padnu-li mu do náruče.  Nemohl jsem se ubrániti pousmání. Akaki j Akakěvič si toho však nepovšimnul, a já klidně zahájil rozmluvu. „Odpusťte, prosím, že v tak pozdní chvíli...“ „Ah pozdě — nepozdě,“ vpadl mi do řeči, „dnes byste mi byl vítán třeba po půlnoci...“ „Já však vám přicházím zvéstovat zprávu nehrubě příjemnou,“ počal jsem. „Nehrubě příjemnou?“ opakoval s důrazem na poslední slovo, a tvářil se přitom, jako by chtěl dodati: „Nu, to mně těší.“ „Šotek dnes zahynul úbytěmi,“ ujal jsem se opět slova. Ale i tato věta zůstala úplně bez účinku, ba, jak se zdálo, měla účinek skoro opáčný. „Kdože, pravíte?“ optal se Akakij Akakěvič s výrazem člověka tázajícího se na nejradostnější událost. „Šotek — časopis... Nejblíže příštím číslem přestane vycházet,“ odpověděl jsem. Akakij Akakěvič teprve nyní pochopil. „Není možno — není možno!“ zamumlal a rozradostněná tvář jeho náhle se zakabonila. „A přece pravda,“ doložil jsem. „Nezbývá nežli složit satirické partesy a začít hrát na šalmaj míru a blaženosti...“ „Ne, ne — to není možné!“ ujal se po krátké pomlčce slova Akakij Akakěvič, a hlas jeho se chvěl, jako bych mu byl zvěstoval zprávu o smrti bytosti nejmilejší. „A přece pravda,“ pravil jsem lhostejně. „Oh, já to předvídal —já to předvídal,“ zaúpěl nyní Akakij Akakěvič tónem tak bolestným, že nemohl jsem se ubrániti dojmu nejhlubšímu. „Hned, když vyšlo první číslo, byl jsem skoro přesvědčen, že jsou dnové jeho již napřed sečteni... Prosím vás — bez reklamy! —“ — „Nu, jaká pomoc,“ odtušil jsem pokrčiv ramenoma. „Domníval jsem se, že jest list takového druhu potřebou, ba skoro nutností — zatím nebyl a není... Toť vše…“ „To že je vše — to že je vše? Míníte to vážně?“ optal se Akakij Akakěvič s chvatem popuzeného, ale nečekaje odpovědi pokračoval: „Nu — hleďte! Zde máte zase moderního člověka, jak jsem vám jej kdysi po svém názoru líčil... Klam a mam chce... Bez reklamy — bez hluku a švindlu praničeho nesvedete! Moderní člověk chce být klamán... Pravda sice, že byl člověk takovým i jindy — a snad ještě horším; ale v podstatě se v ohledu tom přece valně nezměnil, šarlatánství panuje a vládne — švindl udává tón — podvod triumfuje ve všech oborech...“ „Ale dovolte, příteli!“ ozval jsem se tónem konejšivým. „Nechť už je stav věcí takový, jak soudíte, nebo jiný — úmrtím Šotka jsme vlastně přece jen vinni my, kteří jsme o něm pracovali. Měli jsme se přizpůsobit poměrům, přikrčit se – –“ „A hantýrovat frází,“ vpadl skoro urputným tónem Akakij Akakěvič, „vtipkovat o starých pannách – tropit si úšklebné žerty z nezaviněných vad a prohnané ludráctvo, ničemnost, podlost a všechny podobné neřesti nechat plavat — není-liž pravda? Oh, známe známe... Jen krotce — mírně — opatrně!... Ubohá satiro! Zapři svou přirozenost! Dej si své ostříhat své drápy, dej si vylámat své zdravé zuby nebo služ mocným a — budeš ctěna i vážena, velebena i odměněna!... Nu, ano, ano... Jenom ne do živého! Kdožpak by ubližoval lhářům a partikářům, ničemům a padouchům? Milosrdenství jest ctnost nejvznešenější… Člověk bezohledný je přece tvor nejprotivnější – ne? Ohledy – umírněnost, snášenlivost neb aspoň opatrnost káže přece moderní mrav ve vsem. Jakž by to nemělo platit pro satiru?... Bezohledná satira z nepředpojatého stanoviska! Prosím vás – kdožpak není dnes předpojat? Kdožpak vám stojí o nepředpojatost, když je v loktech předpojatosti tak klidno a milo, tak pohodlno, příjemno a blaženo?... To, to! Tisíce, statisíce lidí žije z klamů a bludů... Zaplašte klamy a bludy a — tisíce, statisíce lidí octne se na písku a bude vás proklínat... Ne, ne, mih pane redaktore! Chápu, že není možno a hned tak brzo možno nebude...“ Vyslechl jsem úryvkovité a trhané toto kázáníčko podrážděného a rozhořčeného spolupracovníka svého s klidem člověka, jenž byl sobě účty o téže záležitosti složil již dříve a chladnokrevně, a nemohu zamlčeti, že působilo na mne pres všechnu pravdivost jednotlivých míst přece jen jaksi komicky. Akakij Akakěvič toho však nezpozoroval. Domluviv počal mlčky přecházeti po jizbě a já stoje klidně na témže místě, pouze jsem jej zrakem sledoval. Náhle se přede mnou zastavil, a já postřehl v očích jeho slzy... Chtěl promluviti; ale hlas mu vypověděl službu... Teprve nyní jsem pochopil, že jest skutečně v svrchované míře rozčilen a rozlítostněn. „Promiňte, prosím,“ pravil jsem měkce. „Myslím, že bude nejlíp, odejdu-li...“ „Ah ne, ne!... prosím vás!“ zvolal zajikavě. „To je jen pomíjející dojem — dětinský, pošetilý.“ A dříve, nežli jsem něco pronesl, dodal: „Pomyslete jen! Náhodou zvěstoval jste mi smutnou zprávu o zaniknutí Šotka právě v okamžiku pro mne nejblaženějším, neboť právě dnes — po mnoha, mnoha trapných měsících jsem opět oživnul a jsem zase tak šťastným, jako jsem býval…“ Nenadálý přechod ten mne překvapil přes to vše, že jsem pronesených slov nechápal úplně. Byltě jsem přesvedčen, že muž ten vlastně nikdy šťastným nebyl a vůbec ani býti nemohl, a nyní slyším přiznání pravého opaku. Bezděky také napadlo, že snad se mu podařilo rozřeší ti konečně problém těžiště, o němž se byl několikrát zmínil. Chtěl jsem se v tomto smyslu optati; ale Akakij Akakěvič mě předešel, řka tónem rozradostněným: „Ludmilka, moje drahá Ludmilka — se uzdraví...“ „Slečna Ludmila churaví?“ optal jsem se překvapen. „Churavěla — po mnoho, mnoho měsíců...“ „Není možno,“ namítnul jsem; „vždyť přece přednedávnem...“ „Ah pravda, pravda,“ vpadl Akakij Akakěvič živě. „Já i ona a lékaři byli jsme již toho domnění, že jest choroba Ludmilčina nevyléčitelná... Ale dnes ráno Ludmilka — poprvé zase — promluvila...“ Udiven upřel jsem zrak svůj na Akakije Akakěviče. Chování Ludmilino bylo mi sice od prvního setkání se s ní nápadno; ale co mi pěstoun její právě nesouvisle o jejím uzdravení naznačoval, bylo přece tak překvapující, že uznal jsem za vhodné vyčkati, podá-Ii Akakij Akakěvič vysvětlení sám. Avšak i on upíral na mne zrak jaksi udiveně, jako nechápal, proč se mu dívám tak upřeně do očí, a teprve po chvíli se ozval. „Bezpochyby — nevíte?“ pravil jaksi váhavě přitlumeným hlasem. Mlčky zavrtěl jsem hlavou. „Ah, teď teprve chápu!“ odtušil živě. „A přece zase nechápu, jak to možné, že jsem vám již dříve sám… Nu, buďsi! Není-liž pravda? Vy mi zajisté prominete…“ „Ovšem,“ připomenul jsem suše. „Beztoho je to nejtrpčí, nejbolestnější kapitola mého života,“ pokračoval Akakij Akakěvič. A kdybych vám ji byl chtěl vypravovat dříve, když mne rozechvívala beznadějnost skoro až zoufalá, – nebyl bych snad ani pouhý začátek dokončil.“  Teprve nyní jsem pozoroval, že začíná nabývati obyčejného klidu. Připomenulť si, že v rozčilení svém opomenul vyzvali mé, abych si sedl. Učinil tak nyní s přiměřenou omluvou. Když pak si byl sám také usedl proti mně, počal mi vypravovati asi v tento smysl: „Jak bídně, prabídné jsem život svůj protloukal, víte zajisté z toho, co jsem vám byl dříve o sobě vypravoval. Rovně asi se domyslíte, jaký život jsem vedl v kanceláři a čím jsem byl svým kolegům a vůbec každému, s kýmkoli jsem se blíže stýkal... Nebylo jinak ani možno... Trpěl jsem a snášel všecky úšklebky s bezpříkladným sebezapíráním. Nebylo pomoci — musil jsem se krčit, musil jsem se i plazit... Červ jinak nemůže — a já byl a zůstal pouhým červem... A přece se mnohdy urážená pýcha má někdy vzepjala, zuby nezaskřípal nebo docela pěstí nesplatil urážky a posměch mnohdy až k zběsilosti dráždící... Není tudíž divu, že stalo se ze mne prodlením času cosi, čeho jsem se sám nenadál: sobík... Všední, v obyčejném životě tak často bezmyšlenkovitě pronášené slovo to nemá sice žádného zvláštního významu; ale u mne znamenalo přece jen zřídlo, z něhož mohla vzniknouti — moje spása... Připomenu-li si, co jsem sám kdysi vypravoval, vlastně jen naznačil o pohnutkách, jež mě přiměly ujati se osiřelého dítka, – Ludmilky — pochopíte aspoň zčásti. Opakuji upřímně, že neujal jsem se ubohého dítka ze žádných, ale z pražádných pohnutek citových; nýbrž z příčin praktických. Mělo matce a později mně konati služby otroka a také je po celou řadu let konalo…  Však asi před šesti lety postřehl jsem u dospívající dívky cosi, co bylo možno nejsobečtěji vykořistiti: příjemný hlas… A dodám-li, že mě kdysi divadlo v nemalé míře zajímalo, doplníte si zajisté ostatek sám. Rozhodl jsem se napjati všechny své síly, aby se z dívky stala vyškolená zpěvačka. A když mě znalci netoliko o vzácném jejím hlase, nýbrž i o zjevném jejím nadání ujistili, neměl jsem pro jiného skoro ani smyslu. Dal jsem děvče cvičit nejen proto, aby se časem svým domohla příznivějšího postavení v životě, nýbrž — a to přede vším jiným — v pevné naději, že stane-Ii se to, změní se tím i život můj vlastní... Byltě jsem přesvědčen, že Ludmilka aspoň nevděčnou býti nemůže a přesvědčení to dodávalo mi přímo nadlidské síly. Opakuji, že napjal, ba přepínal jsem všechny síly, že pracoval jsem do úpadu, mnohdy i do vysílení, jen abych opatřil dívce nevyhnutelné prostředky k důkladnému uměleckému vzdělání. Skoro po pět roků trvala tato martyrologie sobíka, a přece zase nejslastnější, poněvadž nejnadějnější doba mého života... Kolegové v kanceláři ovšem a vůbec nikdo neměl o tom ani zdání. Jako jsem se já o nikoho nestaral, nestaral se také nikdo o mne, leda když šlo o práci nebo úšklebný posměch. Den spásy konečně se přiblížil. Ludmilka odbyla i předběžnou zkoušku v divadle a ustanoven již i den, kdy měla poprvé vystoupiti… A já – ani byste nevěřil – ani v nejnadějnějším tomto rozechvění nezapomněl na sladkou pomstu neb aspoň odvetu. Těšil jsem se jako dítě na okamžik, až vstoupím před přednostu kanceláře a sebevědomě ohlásím, že vystupuji ze služby a ještě sebevědoměji to budu opakovati před kolegy. Vyprosil jsem si od šéfa na rozhodný den prvního vystoupení Ludmilčina dovolenou, by vyžádal si od ředitele divadla několik volných vstupenek a podělil jimi šéfa i kolegy, aby byli očitými svědky Ludmilčina a zároveň i mého triumfu. Domyslíte se, s jakými pocity vracel jsem se domů a čekal, až vrátí se Ludmilka z poslední zkoušky... Vrátila se ke druhé hodině odpolední v zimničném rozčilení... Bylať sice již zrána cítila mírnou indispozici hlasu, ale prodlením dopoledne zhoršila se choroba tou měrou, že dívka již jen sípala. Zděšení mé bylo bezměrné. Najal jsem povoz a obejel s Ludmilkou několik lékařů a zajel posléze i do nemocnice; leč všady znělo dobrozdání skoro beznadějně: „Tak náhlá a prudká choroba hlasivky nemůže míti vzápětí nežli — ztrátu hlasu.“ Vrátili jsme se bez naděje — Ludmilka oddána v smutný svůj osud, já rozlítostněn a rozvášněn, že jsem nebyl ani svých smyslů mocen. Vypravovati o duševním mém stavu není vůbec možno. Lidská mluva nemá dostatek slov ani k pouhému označení, neřkuli vylíčení. Dlouho přebíhal jsem jako pomatenec z jizby do jizby; posléze vyrazil jsem z bytu a domu a v dešti a psotě pobíhal jako šílený po Praze. Proč a kudy, sám ani nevím; pamatuji se jen, že octnul jsem se u divadla, později na Karlově náměstí a ještě později na Františku... Co se dále se mnou dělo, nevím, a pamatuji se jen, že procitl jsem z mrákotných snů na loži v nemocnici. Teprve po dvou dnech mi na moje dotazy odpověděno, ze jsem byl beze smyslů nalezen poblíž malostranského paláce knížete Lobkovice... Znenáhla připomněl jsem si vše, co předcházelo; ale vše to nemělo již na vysíleného ducha účinku. Zdálo se mi, jako bych byl zblbnul. A přece jsem napsal třetího dne omluvný lístek šéfovi a jiný lístek Ludmilce, by mě navštívila. Tato ostavila se bez odkladu. Ale nesípala více, nýbrž již jen slabě šeptala. Bylať hlasu svého pozbyla úplně...“ „Ale nyní jest slečna Ludmilka zase zdráva?“ připomněl jsem dychtivě, když se byl Akakij Akakěvič odmlčel. Pohlédl na mne skoro bolestně, a přece jaksi nadějně. „Zdráva — úplně zdráva dosud není,“ odpověděl přitlumeně. „Ale promluvila dnes poprvé aspoň tak, že nezhorší-li se choroba znovu, — bude se moci aspoň jakstaks dorozuměli. Bezpříkladnému skoro úsilí jednoho z nejlepších lékařů podařilo se konečně hlavně elektrizováním ochrnutí hlasivky jaksi zeslabiti; ale úplné uzdravení není možné. Ludmilka zpěvačkou více nebude.“ Umlkl a svěsil smutně hlavu, jako by se hroužil v truchlivé vzpomínky. Nevyrušil jsem ho a vyčkal, až ujal se slova zase sám. „Osudný případ — zmaření dlouholetých mých nadějí nezůstal, jak přirozeno, bez následků i na moji duševní i tělesnou soustavu. V prvních dnech byl jsem skoro ke všemu lhostejný. Teprve když vracela se znenáhla zase životni s a, počal jsem stav věci chápati. A když jsem jej pochopil, bývalo mi jako lidem, kteří při smyslech domněle zdravých nalézají se na pokraji šílenosti. Mnohdy se mi zdálo, že celý můj život leží přede mnou jako podrobná plastická mapa, — že vidím každý záhyb, každý hrbol, každé scestí. A poprvé v životě svém proklínal jsem v duchu vzácný dar ducha: paměť svou – nejen jako zřídlo duševních svých muk, nýbrž i jako zřídlo, z něhož vyprýštilo veškeré mé neštěstí. Teprve nyní začal jsem chápati, že v pouhém vědění není a nemůže býti ani moje, aniž číkoli jiné spasení, když zanedbává se v labyrintu vědomostí jedině spásný kompas: logika neboli jinými slovy, když tříbí a pěstuje se paměť na útraty nepředpojaté soudnosti. A u mne byla právě tato soudnost po celý život můj — ať již z příčin jakýchkoliv — s bezpříkladnou hříšností zanedbávána. Možno-li vám vpraviti se aspoň poněkud v duševní můj stav, když jsem vše to konečně postřehl, pochopíte, s jakým úsilím a přemáháním snažil jsem se z dosavadního duševního scestí zabočiti na stezku jedině přirozenou a vláčeti po ní i nezbavitelnou přítěž svých vědomostí. Jak se mi to podařilo, nechci sám rozhodovati; ale prvním následkem bylo, že podivuhodné sklo, kterýmž jsem se byl až dosud na svět díval a jež mi ukazovalo skoro všechno víceméně zkřivené, zkarikované, začalo mi nyní ukazovati všechno sice jasněji a plastičtěji, ale zároveň, abych tak řekl, zkřiveněji nežli druhdy, že jsem se s odporem odvracel i od oněch výjevů života, jež mě předtím aspoň někdy ještě zajímaly, a začal se vždy více vehloubávati v podstatu vlastního svého já. A tak — nedivte a nesmějte se, prosím! — stalo se, že zabředl jsem zanedlouho na scestí nové, — do močálů a bahnišť mudřilkování. Stůj co stůj chtěl jsem rozřešiti problém nejzáhadnější a chcete-li třeba: nejnerozřešitelnější — podstatu duše... Opakuji: nedivte a nesmějte se, prosím! Nejsem, jak víte, prvním, a nebudu, trvám, také posledním, jenž se o to marně, a chcete-li, třeba i zbytečně pokoušel. Ale úsilí mé nezůstalo aspoň v jistém směru bez úspěchu. Konečně se mi přece jen podařilo nalézti, co jsem hledal: těžiště čehosi, co mohu směle nazvati Psýchou.“ „Není možno!“ uklouzlo mi. „A přece pravda,“ odpověděl Akakij Akakěvič ledově. „Problém jest rozřešen, ba více — i přípravy k experimentům jsou ukončeny. Podařiloť se mi nalézti i člověka, jenž jest ochoten založiti mě peněžně, abych mohl – –“ „Není možná!“ vpadl jsem skoro příkře, nemoha potlačiti útrpného úsměvu; neboť neočekávané odbočení Akakije Akakěviče k problému několikrát již naznačenému zdálo se opětně nasvědčovali domněnce, že mozkové ústrojí jeho není zcela v pořádku. Akakij Akakěvič zůstal však klidným a jenom lehynký úsměv pohrál kolem pouvadlých jeho rtů. Po chvíli přikývnul několikrát hlavou a polohlasitě, jako by mluvil sám k sobě, ujal se slova: „Ano, ano — moderní člověk! Nu, což —jaká pomoc – není-liž pravda? Moderní člověk jiným není a my, satirikové, ho také nenapravíme... Chce být klamán a neklame-li ho jiný, klame sám sebe...“ „Ale vaše těžiště přec není žádným klamem!“ přerušil jsem přitlumenou řeč Akakije Akakěviče. Akakij Akakěvič upřel na mne zrak svůj s trpkou výčitkou, jako by chtěl říci: „I ty pochybuješ o mé poctivosti neb o zdravých mých smyslech?” — a po krátké pomlčce pravil:	. „Odpusťte, prosím, že vás nudím tak pošetilými výklady. Základní myšlenka vznikla, jak už jsem vám kdysi naznačil, zde u tohoto okna, když za lunojasné noci připomněl jsem si známé vám primitivní veršíky o rybáčkovi, kterak sedě u jezera, domníval se viděti, jak z lůna vod vystupuje obraz jeho milenky... I napadlo mi, že by snad i mně mohla se někdy duše nejmilejší vynořiti z lůna vod nebo ze stříbrné mlhy...“ „A vynořila se vám někdy skutečně?“ vpadl jsem netrpělivě a s přízvukem zřejmě ironickým, abych Akakije Akakěviče upozornil, že žvatlá do větru. „Míníte-li Psýchu – duhokřídlou Psýchu,“ zašeptal tajemně, „musím přisvědčiti.“ „A mohl bych ji snad spatřiti také někdy i já?“ optal jsem se důrazně.  „Ovšem!“ přikývnul Akakij Akakěvič skoro radostně se usmívaje, jako by byl svrchovaně spokojen, že na mne dotaz ten v pravém slova smyslu vyvzdoroval. „Kdy tedy?“ otázal jsem se úsečně. „Kdykoli vám bude libo. Račte udati den i hodinu.“ „Ode dneška za týden!“ odtušil jsem suše a ledabylo. Akakij Akakěvič opět jen přikývnul a po chvíli s ledovým klidem doložil: „Doufám, že dostojíte slovu?“ „Dostojím!” odpověděl jsem klidně, načež jsme se rozloučili.	 Minul týden a —já slovu svému nedostál. Zapomněl jsem nejen na slib, nýbrž i na Akakije Akakěviče. A když jsem si po týdnu slib svůj i Akakije Akakěviče přece zase připomněl, zdál se mi býti slib můj příliš malicherným, aby bylo třeba dostáti mu i nyní. Tak míjel den po dni, týden po týdnu, až uplynulo skoro čtvrt roku. Mimo nadání upozornil mě na můj slib Akakij Akakěvič sám. Zaslalť mi list, v kterém se se mnou nejpřátelštějším tónem — loučil... „Nejsem více písařem —“ psal mimo jiné doslova. „Libo-li vám, navštivte mě pozejtří — třeba s několika přáteli — mezi sedmou a osmou hodinou večer... Psýché aspoň pevně doufá, že danému slovu dostojíte...“ Uznal jsem za vhodné s někdejším svým spolupracovníkem aspoň se rozloučiti a rozhodnul se, že jej — ovšem jen sám — v ustanovenou dobu navštívím. Loudal jsem se v připomenutý den co noha nohu mine k Pohořelci. Vzduch byl dusný, byloť před bouří. Octnuv se v Úvoze spatřil jsem, jak valí se líně černé mraky po obloze nad Petřínem. Zrychlil jsem krok a po několika minutách, právě když na věžích odbíjela sedmá hodina, vcházel jsem do vrat širokého dvoru. Octnuv se před známými dveřmi nerozhodně jsem stanul; ale hned nato jsem přece zaklepal. „Volno!“ zazněl zevnitř zcela zřetelně hlas Akakije Akakěviče. Skoro současně otevřely se i dvéře, důkaz, že mě Akakij Akakěvič očekával poblíž dveří. Překročiv práh udiveně jsem stanul. Jizba byla úplně prázdná. Toliko poblíž dveří, vedoucích do jizby vedlejší, stál velký stůl a na něm hořela v nízkém svícínku svíčka. Opodál stolu postřehl jsem ještě jednu starou Stolici. „Co to?“ uklouzlo mi bezděky tónem překvapení. „Odjíždím dnes po desáté hodině v noci rychlovlakem do Berlína.“ „A za jakým účelem, smím-li se ptát?“ otázal jsem se udiveně. „Odjíždím s Ludmilkou a novým svým přítelem, vlastně mecenášem, rozeným Hannoveránem, abych mimo vlast zahájil nový život,“ ujal se slova Akakij Akakěvič. „Nový život?“ zadivil jsem. „Naprosto nový a doufám, že také nepoměrně slastnější, nežli byl život můj posavadní. Chtěl jsem jej zahájiti zde, v Praze; ale nový přítel můj a mecenáš soudí, že bude lépe pokusiti se dříve v cizině a později – –“ „Přiznám se, že vše to nechápu,“ vpadl jsem. „A přece není nic přirozenějšího,“ odtušil Akakij Akakěvič. „Přišel jste přece, abyste se sám přesvědčil, co chci podařilo-li se mi rozřešiti problém těžiště čehosi, co chci a budu nazývati Psýchou...“ „Chcete-li mi věnovali jen ještě půl hodinky času,“ pravil po chvíli, „přesvědčíte se a mně nebude vůbec	ani třeba, bych vám účel svého odjezdu a ráz života, jejž chci zahájiti, šíře vykládal. Libo-li, račte laskavě jen několik minut poshověti.“ Poté postoupil ku dveřím, jimiž jsem byl vešel, zavřel je na klíč a vstrčil klíč do kapsy. „Nyní jste na chvíli mým vězněm,“ připomněl suše. „Budiž!“ odpověděl jsem s úsměvem. „Ale zároveň prosím za poučení, jak se mám jako vězeň chovati.“ „Jak vám libo,“ usmál se Akakij Akakěvič. „Ale přejete-li si nabýti přesvědčení úplného, prosím, abyste – až vás opustím a dokud se nevrátím — neodšupoval tohoto stolu, jejž přistavím těsně ku dveřím vedoucím do jizby vedlejší a abyste se občas zadíval na dveře…“ „Nic více?“ „Nic, pranic!“ odpověděl důrazně. „Ledaže byste si, kdyby vás mrzelo státi nebo přecházeti, mohl sednouti.“ „Učiním tak bez odkladu,“ zasmál jsem se, a přitáhnuv stolici ku stěně proti dveřím, na které jsem se měl občas zadívati, usedl jsem na ni. Akakij Akakěvič více neodpověděl. Postaviv se na práh dveří přitáhl k nim stůl, a nadzvednuv svícínek se svíčkou, zhasil světlo. Jelikož byly záclony v okně spuštěny, octli jsme se takořka v čiré tmě. „A což kdybych se ve tmě začal bát?“ zasmál jsem se přitlumeně. Akakij Akakěvič však ani nyní neodpověděl. Z lehkého vrznutí dveří a následujícího nato šelestu jsem rozpoznal, že zmizel ve vedlejší jizbě, — a já že jsem tudíž v jizbě sám. Teprve nyní mi napadla přímo komická situace, v jaké jsem se byl octnul. Všeho toho, co se bylo právě zběhlo, nebyl bych se ani ve snu nadál — a o tom, co se díti mělo neb aspoň mohlo, neměl jsem nejmenší potuchy. Po několik minut seděl jsem takořka bez hnutí, napínaje toliko sluch. Ale neslyšel jsem jiného nežli občas lehké kroky ve vedlejší jizbě a chvílemi prudší zavanutí větru, když zalehl do okna a zalomcoval jím. Náhle vzdmul se venku vichr a zahučev zalomcoval oknem tak prudce, jako by byl do něj někdo pěstí udeřil. Současně zhluboka zahřmělo a hned nato slyšel jsem, jak těžké krůpěje deště bubnují do okna. Obrátiv se k oknu postřehl jsem skrze skuliny záclony, že se venku zablesklo. Bezděky jsem vstal, a přiblíživ se k oknu, povytáhl jsem záclonu; ale v tomže okamžiku zablesklo se venku tak intenzívně, že jsem záclonu zase spustil. Připamatovav si, proč vlastně v jizbě meškám, stanul jsem vprostřed jizby, upřel zrak svůj na dveře a napjatě naslouchal. Ale přede mnou i kolem mne byla skoro čirá tma, kterouž jen blesky matně rozrážely a kromě hukotu bouře a hřmění jiného zvuku jsem nepostřehl. Tak stál jsem po několik minut skoro bez hnutí a již jsem chtěl začít přecházeti, když zdánlivě cosi vše ní o, a přece neobyčejného, upoutalo moji pozornost. Postřehl jsem přímo proti sobě, a sice podle všeho asi vprostřed dveří, světlý bodeček. V prvním okamžiku mi napadlo, že prokmitává světlo klíčovou dirkou, ale bodeček byl jednak tak nepatrný jako špendlíková hlavička, jednak pak leskle bílý, takže naprosto nemohlo to býti světlo ani svíčky, petrolejové neb olejové lampy. Abych se přesvědčil, popošel jsem několik kroků k oknu a hned zase nazpět ku dveřím na chodbu vedoucím a poslézeze těsně ku stoIu, jenž mě dělil ode dveří s lesklým bodečkem. Ale ze žádného z ruzných těchto stanovisek nebyl bodeček jiným. „Přesvědčme se tedy hmatem!“ pomyslil jsem si a hmátnul přes stůl po lesklém bodu; ale k nemalému podivení, ba ustrnutí mému hmátnul jsem — do prázdna... Nahnuv se, pokud vůbec bylo možno, přes stůl, zamával jsem několikrát prudce rukou před sebou; ale po dveřích, jež bych byl musil patrně nahmátnouti, nebylo památky. Mávalť jsem rukou do prázdna; ale lesklý bodeček byl dále, nežli kam jsem mohl dosáhnouti. Bez odkladu sáhl jsem do kapsy pro sirky a rozžehl. Žlutavé světlo rozlilo se po jizbě. Lesklý, bílý bod přímo přede mnou sice zmizel, poněvadž bylo světlo sirky nepoměrně jasnější; ale rozžehnutí sirky potvrdilo, o čem jsem se byl již hmatem přesvědčil: dveře byly dokořán... Nicméně i druhá jizba byla úplně prázdna. Kamkoli jsem za osvětlení sirky mohl přes stůl dohlédnouti, zevšad zívalo na mne prázdno... „Co to?“ napadlo mi, dokud nebyla sirka ještě dohořela. „Zavřít mě bezúčelně do prázdného bytu, byl by přece jen žert příliš příkrý...“ Jakmile však sirka dohořela a v jizbě zavládla zase dřívější tma, postřehl jsem bílý, lesklý bod znovu na témže sice místě jako dříve, ale poněkud v jiném útvaru. Vycházeloť z něho na vše strany hvězdovitě několik jasně bílých, ale skoro pavučinkových vlákének, což mi bylo důkazem, že nejsem přece sám a že musím ještě chvíli vyčkati, nežli budu přesvědčen. Couvnul jsem tedy opatrně zase od stolu až ku protější stěně. Nahmatav zde stolici, usedl jsem na ni. Sotva jsem usedl, postřehl jsem, že pavučinková vlákénka, vycházející ze středu lesklého bodu, očihledě se množí a v několika vteřinách se mi zdálo, jako bych se díval v matně stříbrnou, ale vždy více houstnoucí mlhu, rozkládající se kolem původního ústředního lesklého bodu. Znenáhla však i bod ten zmizel a stříbřistá mlha rozestřela se stejnoměrně přede mnou, jako by plnila celou sousední jizbu. Vším tím byla pozornost moje tak upoutána, že jsem pozapomněl i na bouři venku zuřící a připamatoval si ji, až když zase jednou tak mocně zahřmělo a celý dům v základech se otřásl. V témž okamžiku však jsem pozoroval i v stříbřisté mlze zvláštní vlnění, jako by ji vítr zdola pomalu vzdouval... Napjal jsem tedy zrak a postřehl, že vynořuje se zdola pomalu cosi oblého... V několika vteřinách rozeznal jsem zcela zřetelně velkou, temnou kouli v průměru asi půldruhého metru. Vynořila se z nej nižší vrstvy stříbřisté mlhy pomalu do výše, takže střed její kryl asi místo, v němž jsem byl dříve viděl původní lesklý bod. Chvíli zůstala koule bez hnutí, poté se začala, kolem své přímé osy pomalu otáčeti a zanedlouho roztočila se tak prudce, že mě až zrak přecházel. Nevysvětlitelný výjev ten zvědavost mou, jak přirozeno, zvýšil. Bez hnutí čekal jsem, co se bude dále díti, a dočkal se i tentokráte. Po několika vteřinách začala se mlha přede mnou vždy více temniti, až podobala se nejhustší mlze podzimní. Poté začalo se z nej nižší vrstvy její zase něco pomalu vynořovati. Zpočátku nemohl jsem tvaru rozeznati; ale zdálo se mi, že vynořuje se cosi lidskému tělu podobného. Po chvíli domníval jsem se rozeznávati hlavu, tělo i nohy a zanedlouho nejdoleji i obrysy velké koule… A právě v okamžiku, když se vše vynořilo úplně v tutéž asi výši jako poprvé pouhá koule, začala se mlha znenáhla zase jasniti, až rozeznal jsem zcela určitě nahou ženštinu, — tváří ke mne obrácenou a s rukama na prsou zkříženýma — stojící na nejvyšším, okraji koule pouze na špičkách prstů – bez hnutí, jako socha… Mlha však se rozjasnila tak, že jsem mohl rozeznati rysy tváře, a po několika vteřinách začal se celý zjev pomalu zase ponořovati, až zmizel úplně. Avšak sotva se to stalo, začal se poznovu, a to nepoměrně rychleji nežli původně, vynořovati, až zaujal totéž místo jako poprvé. Náhle postava pohnula jednou nohou; hned nato spustila obě ruce a bezprostředně poté zalomila jimi nad hlavou... Udivení moje se vzmáhalo. Bez hnutí a skoro bez dechu sledoval jsem každé hnutí postavy, vznášející se několik jen kroků přímo přede mnou — ve vzduchu, ale nejinak, než jako by stála na pevné půdě. Náhle se postava přikrčila a hned zase protáhla a po chvíli učinila několik pohybů napravo i nalevo a hned zase do výše i do hloubky, že jsem byl úplně přesvědčen, že vznáší se skutečně ve vzduchu. Vzdušná žena prohýbala se, ukláněla i vztyčovala zcela volně... Zatím začala se však i mlha znenáhla vždy více jasniti, až zjasnila se tou měrou, že viděl jsem vše zcela zřetelně. Napětí a udivení mé byly tak značný, že jsem zpočátku nepozoroval nežli kypré svůdné tělo čarokrásné dívky s nejsladším úsměvem a černým, rozpuštěným vlasem... Po několika vteřinách však, když se čarokrásný zjev pootočil, postřehl jsem, že má duhová křídla... Bezděky uklouzl mi výkřik, duhokřídlá Psýché... Současně poznal jsem — nejmilejší duši Akakije Akakěviče — Ludmilku... Zdálo se mi, že se bolestně pousmála. Leč úsměv ten byl posledním jejím pozdravem... V okamžiku bezprostředně následujícím zjev náhle zmizel, a já octnul se opět v čiré tmě... Venku zuřila bouře zdánlivě s nezměněnou zběsilostí, ostal jsem chvíli u stolu, načež jsem opět opatrně couvnul až ku protější stěně, a nahmatav stolici, usedl jsem, abych jako předtím čekal, co se bude dále díti. Čekal jsem klidně a trpělivě přes čtvrt hodiny, aniž jsem se dočkal jiného, nežli že jsem zpozoroval, kterak bouře venku očihledě ochabuje. Po dalších asi pěti minutách zaslechl jsem i hodiny. Odbíjela devátá; ale přede mnou a kolem mne zůstalo vše beze změny. Vstal jsem tedy a počal — zpočátku trpělivě, ale později vždy netrpělivěji, přecházeti po jizbě. Posléze mě i přecházení znudilo. Popošel jsem k oknu, povytáhl záclonu, zase spustil a opět přecházel — a po další asi čtvrthodině konečně jsem pozbyl trpělivosti. Ozval jsem se — zprvu přitlumeně — zavolav Akakije Akakěviče vlastním jménem. Ale nikdo se neozval. Zavolal jsem tedy několikrát p osobě hlasitěji; ale když mi ani nyní nikdo neodpověděl, pozbyl jsem trpělivosti nadobro a rozhodl se jednati i proti zřejmému zákazu Akakije Akakěviče. Rozžehnuv sirku, poznal jsem k nemalému udivení svému, že jsou dveře, vedoucí do vedlejší jizby, zavřeny. Rychle poodstrčil jsem stůl, zatarasující k nim příchod, a stiskl kliku. Povolila a dveře se pootevřely. Rozžehnuv ještě jednu sirku, překročil jsem práh druhé jizby a shledal, že jest úplně prázdna. Postřehnuv zde ještě jedny dveře, rychle jsem k nim přikročil a otevřel je. Stál jsem před malou, ale taktéž prázdnou kuchyňkou, jejíž druhé, na chodbu vedoucí dveře byly dokořán. Na kamnech stál svícínek s hořící svíčkou, jenž byl dříve na stole v prvním pokoji, a u svícínku ležel nějaký list tak, aby padl každému ihned do oka. Sáhl jsem po něm a na první pohled poznal, že to list psaný Akakijem Akakčvičem a mně adresovaný. Roztrhnuv jej, četl jsem při plápolavém světle svíčky následující: „Prosím snažně, promiňte, že takto se s Vámi loučíme. Nemohl jsem jinak, abych nezmařil iluze, které jsem chtěl docíliti... Jinak učinil jsem přiměřené opatření u domovníka, abyste se bez závady dostal z domu... Prose, abyste mne i moji duhokřídlou Psýchu zachoval v přátelské paměti, slibuji, že Vám co nejdříve zašlu obšírný list, v kterémž vše, co zdá se Vám snad býti ještě záhadným, vysvětlím.“ Chvíli zůstal jsem jako surovým úšklebkem pokořený zvědavec a všetečka. Zastyděl jsem se sám před sebou... Rozmrzen vyšel jsem na chodbu a šoural se po schodech dolů. Domovník čekal na mne v průjezdě a beze slova mi otevřel vrata. Není nižádné pochybnosti, že octnul jsem se u vypravování svém u mrtvého bodu, kdy hlavní osoba začíná pozbývati zájmu nejen pro čtenáře, nýbrž i pro samého autora. Zejména poslední dobrodružství, kterým se byl Akakij Akakěvič se mnou rozloučil, připadá mi tak titěrně romantické, ne-li dětinské, že skoro se stydím, že jsem je tak podrobně vypravoval. Vím sice, že by se i nyní ještě dalo ledacos napravit a to neb ono po osvědčených vzorech víceméně přesně dle tradicionelních zákonů estetických vyrovnat a zaokrouhlit, kdybych popustil uzdu své fantazii, která v takových případech konává vždycky služby víceméně záludné a svádí na scestí skoro až nebezpečné... Ale rek můj jest i tak, jak jsem jej byl po pravdě líčil, v podstatě figurou záhadnou, která by se v divuplné výhni fantazie musila rozplynouti v mystickou mlžinu. Nezbývá tedy nežli doplniti vypravování pouze několika úryvky dopisů, jež mi byl Akakij Akakěvič prodlením několika týdnů z ciziny zaslal. Z prvního dopisu vyjímám: „Ani byste, pane redaktore, nevěřil, jak jsem — po skutku — litoval, že jsem se s Vámi tak podivínským způsobem rozloučil. Promiňte, prosím, tuto křehkost člověku zpitému nejrůžovějšími nadějemi do budoucnosti. Tajemně bizarní výjev nebo, chcete-li, dětinská komedie ta nebyla, jak jste se asi sám domyslil, nežli pouhý experiment, založený na zákonech optických, kterýmž jsem Vám chtěl naznačiti, co jsem míval na zřeteli, jsem se tak tajemnůstkářsky zmiňoval o těžišti čehosi, co bych nejraději nazval Psýchou.  Podařilo se mi problém ten nejen rozřešiti, nýbrž i v praxi provésti, a Vy jste viděl první můj experiment. Nevím sice, jaký dojem na vás učinil, ale předpokládám, že jste byl přes všechnu zdrželivost přece jen v jisté míře překvapen, a to nikoli snad experimentem samým jako spíše a především jiným předmětem, který byl k experimentu tomu vyvolen. Spatřilť jste a pokochal se pohledem na jednu z nejéteričtějších bytostí ženských, která ani, tak, jak jste viděl, – nerozčiluje smyslně, nýbrž zdá se býti vzdušným fantómem, před kterým i nejfrivolnější muž v zbožné úctě pokleká, tedy skutečně cosi, co možno právem nazvati Psýchou. A já ji tak také nazval... Aby se však tato moje Psýché lišila od nesčetných Psýchiček, kterýmž psychologové všech věků a národů od pravěku lehkověrné lidstvo bavívali, dovolil jsem si Psýchičce své přibásniti cosi, čím se žádná Psýché světa nemůže pochlubili, a tak vznikla moje duhokřídlá Psýché, kterouž pokusím se klamati svět —já... Ovšem — bez mého mecenáše nebylo by to možné, a nebylo by mně snad ani napadlo. Ale můj mecenáš je mladý, podnikavý a zároveň praktický muž z dosti zámožné rodiny — švarný jinoch, který se už po několik roků světem potlouká a ničím jiným se nezabývá nežli pokusy, jak by co možná nejsnadněji — zbohatnul... Jak mi vypravoval, pokoušel prý se už o vše možné s nejrůznějším úspěchem, popřípadě i neúspěchem. Někdy prý udělal už i v pravém slova smyslu bankrot; ale novým nějakým podnikem zase se vzpamatoval a povyšinul. Když jsem se s ním seznámil a pochlubil se mu rozřešením problému, vyskočil jako divý, a sprásknuv nad hlavou ruce, zvolal: ,Totě zlatý důl — ano, ano — zlatý důl...‘, ale ihned varovně dodal: ,Zatím však se s tím nikomu nesvěřujte!‘ Nesvěřil jsem se tím tedy ani Vám, a prosím Vás nyní za prominutí... Když pak jsme záležitost tu s mým mecenášem podrobněji projednávali, poznal jsem v něm skutečně muže obezřelého a praktického. ,V Praze,‘ pravil mimo jiné, ,v střízlivé Praze není pro takové experimenty vhodné půdy. Musíme do světa, tj. do takzvaných světových měst, kde žije a kam sjíždívá se ohromné množství bohatých zahálečů, kteří se ve světě nudí a nevědí, jak by trapnou nudu zažehnali, do světových měst, kde je zvědavost všech vrstev tak podrážděna, že po přiměřené rafinované reklamě možno statisíce osob přivábiti, aby se za vstupné podívali na něco, čemu by bez fanfár reklamy nevěnovali ani nejnepatrnější pozornosti... A poněvadž jest Berlín nejmladším osvětovým městem, tj. městem, kde je k dispozici velká populace a kde nejsou ještě všechna lákadla do dna vyčerpána, navrhuji, abychom k prvním dobrodružným experimentům zvolili Berlín. Než i tam bude potřebí reklamy, a sice drahé, velmi drahé reklamy — myslím, že třicet nebo čtyřicet tisíc marek pro začátek sotva stačí... Ale já mám k dispozici více nežli tolik, a proto: do Berlína — do Berlína přede vším jiným…‘ Tak mluvil — chladně a střízlivě – – a já, ubožák — prosím Vás, pane redaktore, —jak bych byl mohl odolati? Neodolal jsem — a tak jsem se octnul se svým mecenášem a se svou duhokřídlou Psýchou, se svou Ludmilkou, v Berlíně. Přiznám se Vám, že odjížděl jsem z Prahy v pravém slova smyslu — s jásotem. Po tolikaletém strádání a utrpení — po tolikaletém tápání v bezedném sociálním močálu není divu, že bych se byl spustil za jakoukoli bludičkou, neřkuli za jasným světlem majáku, který mi rozžehl můj a Ludmilky mecenáš. Avšak — když jsme se k ránu blížili nevlídnou, svrchovaně fádní a unavující krajinou k Berlínu, a připomenul, že blížíme se k obrovskému lidskému mraveništi, kde žijí neméně nežli tři milióny duší – tedy tak asi polovina celého národa českého – sevřelo se srdce nevýslovnou bolestí... Bylo mi jako člověku, který od nejútlejšího mládí žil v domnění, že jest rodina jeho zámožná, a znenadání mu někdo po pravdě zvěstuje, že jest na mizině a že jen s největším napětím sil duševních a tělesných může zachrániti pouhopouhou, a to vcelku jen bídnou existenci… A trpký, bolestný tento pocit potrval i několik dní později, když jsem se znenáhla seznamoval s poměry nejmladšího světového města — když jsem postřehl péči o čistotu, hygienu, pořádek, komunikaci, osvětlení, a celou řadu jiných věcí, jimiž se každé ústřední světové město liší od čarokrásné, ale od staletí vysávané Prahy – – – Někdy mi bylo skoro do pláče... Jak rád bych Vám, pane redaktore, podrobné vylíčil dojmy prvních dnů; neboť náš mecenáš, převzav sám hlavní péči o předběžné práce k našemu podniku, ponechal mně a Ludmilce dosti času, abychom se na jeho útraty obeznámili s poměry, jak pravil. Projeli jsme tedy v několika dnech Berlín křížem krážem a podívali se skoro na všechno, co je zde vidění hodno. Přiznám se Vám však, že mne skoro pranic nepřekvapilo. Nám, satirikům, jsou a zůstanou všechny ty krkolomné snahy lidské po slávě, vyznamenání a přepychu pouhými titěrnostmi. Nám stačí nějaký sebeskromnější útulek s milou nějakou bytostí — vše ostatní jeví se nám jako karikatura přirozenosti. Všechny ty víceméně nádherné paláce, muzea, warenhausy, kostely, kasárny a obalkonovaté moderní činžákové budovy s veškerým svým moderním komfortem zůstavily mne úplně chladným a nevzbudily v duši mé nej nepatrnější závisti. I parky a zahrady — vůbec vše, cožkoli jsem měl příležitosti poznati, nemělo pro mne žádné zvláštní vnady, kromě pocitu, že jsem to neb ono doposud ještě nikdy nezhledl, tedy pouhý dojem novoty, kterýžto dojem v nejbližším okamžiku postoupil místa pocitu duševní prázdnoty, jaký se zmocňuje člověka nejčastěji v cizině, ku které ho nepoutají žádné vzpomínky. I umění, zejména výtvarné, pokud jsem se s ním mohl v několika dnech seznámiti, nepoutalo mne, jak jsem doufal, a to dle všeho hlavně proto, že kromě několika vpravdě uměleckých děl zeje na člověka ze všech stran — na všech náměstích a takřka ze všech koutů vtíraví tendenční pseudoumění. Zato mne v pravém slova smyslu překvapila některá jména ulic, připomínající české dějiny, jako Hussitenstrasse, Kostnitzer Strasse, Johannes Hus-Strasse a Waldenserstrasse; pak jména ulic, připomínající města a osady, známé z války roku 1866, jako Königgrätzer, Gitschiner a Skalitzer Strasse, Náchod, Sadova a Rozberitzer Strasse (německá zkomolenina českého jména Rozběřice); dále jména po různých městech v Čechách, jako Prager Platz a Prager Strasse, pak Karlsbader, Teplitzer, Marienbader, Joachimsthaler a Reichenberger Strasse; ano i po některých rozených Češích, jako Benda, Gabriel Max a Sennefelder Strasse, a konečně i jména, připomínající nejdávnější doby Slovanů pobaltických, jako Arkona Platz, Wenden Strasse a Vineta Platz... Rovněž mě překvapil nápis Begräbnissplatz der bömischen Kirchengemeinde na jednom z městských hřbitovů poblíž náměstí belleallianceského a nápis Böhmischer Gottesacker v někdejší české, mni ovšem skoro úplně poněmčené obci Rixdoifu, na kterémžto hřbitově nalezl jsem také přes padesát kamenných náhrobních desek s českými nápisy, zazděných – na památku ve hřbitovní zdi...	, Hluboce dojat stanul jsem však na zrušeném, tedy vymírajícím starém městském hřbitově rixdorfském před pískovcovým náhrobkem, pod kterým zetlely kosti tří slováckých ubožáků. Prosím Vás, nesmějte se mi, když dodám, že po přečtení prostého a vcelku všedního nápisu náhrobního zalily se mi oči slzami... Ale takovým a ne jiným už jsem, a dle všeho také zůstanu.  Co zůstaví statisíce jiných lidí chladnými a Ihostejnými, dojme mne a vzruší – a možná, že by se nebylo dělo jinak ani Vám, kdybyste byl místo drahé, sladké Ludmilky mé stál po mém boku. Není nižádné pochybnosti, že právě tak, jako jest hrob už dávno se zemí vyrovnán, zmizí dříve nebo později náhrobní kámen jako věc bezcenná a zbytečná. Nedivte se tudíž, že připojuji zde aspoň opis nápisu, jenž mi byl slzy vyloudil. Zní takto: Holj Marton — 1840, Kozsuch Janoš — 1845, Jaty Tamas — 1844, 1862 Sept. 28. Ev. Jan 11. 25. Vám synovia slovenské z Uhorska, kteří ste následkom dýmu z uhlia o život přišli a v cuzine dalekej od drahej vlasti Vašej vzdialeni pokojno usnuli, Vám posvěcuje tento pomník láska vlastenská dňa 28ho Sept. 1862. Pokoj prachu Vašemu! Den fern vom Heimatslande ruhenden, durch Kohlendunst erstickten Brüdern widmete der Ungar. Verein zu Berlin dieses Denkmal am 28. Sept. 1862. Friede ihrer Asche!“ Potud úryvek prvého dopisu Akakije Akakěviče z Berlína. Přiznám se, že přečetl jsem jej s nemalým přemáháním. Zdálo se mi, že to dopis jako tisíce jiných, — ledabylo na papír hozená slova, jak je lidem diktují nahodilé vířivé nápady. Když v sak jsem si později některá místa dopisu v duchu rekapituloval, musil jsem vyznati, že všimnul si pisatel v nejmladším světovém městě přece jen zcela jiných věcí nežli statisíce obyčejných turistů a cestujících, neboli jinými slovy: že to dopis, jaký by nemohl napsati nikdo jiný nežli právě jen Akakij Akakěvič. Když pak jsem po několika dnech list ten přečetl ještě jednou, postřehl jsem v něm přes všechnu suchopárnost mnohý myšlenkový zásvit, z něhož bylo lze domysliti se, že pisatel zahajuje právě jistý druh duševního obrození. Není tudíž divu, že jsem byl na další dopisy skoro až dychtiv. Druhý list došel mne po čtrnácti dnech a vyjímám z něho následující místa: „Žijeme, abych užil otřepané fráze, jako ptáci vyletanci, když se poprvé v životě svém zadívají na svět. Náš velkodušný mecenáš převzal veškeré břímě předběžných prací na svá bedra a já i dobrá Ludmilka lítáme po městě, abychom se po přání mecenášově obeznámili s poměry. Někdy mi sice napadne, že podnik náš jest v podstatě přece jen jistý druh harlekýnády, cosi, co nesrovnává se skoro ani s důstojností lidskou; ale náš mecenáš má pro takové skrupulózní námitky jen útrpný úsměv. Rovněž mi bývá někdy k smrti smutno, když si připomenu, že právě bytost tak dobrá, beze lsti a klamu jako Ludmilka, má zde přisluhovati jako experiment – má se za peníze vystavovati lačným zrakům drzých diváků v situacích skoro až necudných... Ona sama všechny podobné námitky sice uznává, ale neúprosnost poměrů káže: obětovati se a tak přináší dobrá duše ta bez reptání oběť krutému osudu. Budeme tedy, čím nás takzvaný osud míti chtěl, – komedianty... Pokusíme se provádět komedii, pokusíme se	 – –  Než dosti, dosti!... Zatím s Ludmilkou užíváme volnosti, o jaké se nám v životě dosud ani nesnilo, takže mne neustálým projížděním obrovským mraveništěm, vzniklým na hrobech starých Slovanů, pojímá někdy až závrať. Horečný velkoměstský vír mně sice neimponuje — vše zdá se mi býti zcela přirozené. Zato s pravým úžasem sleduji důmysl výdělkářů všech možných odrůd... Teprve nyní začínám chápati takzvaný moderní život a především přímo grandiózního polypa velkokapitálu, jehož viditelná i nesčetná neviditelná tykadla zasahují do všech vrstev obyvatelstva a všady bez milosrdenství — vysávají... Je cosi omamujícího v té nepostižitelné, a přece divuplné směsici nejdivergentnějších snah, čelících k obohacování boháčů, oproti které jest každý jednotlivec bez dostatečného kapitálu pouhou jepicí, která může konkurovali jen nejnestoudnějším švindlem. Nejhouževnatější, nejdůmyslnější, popřípadě nejdryáčtější reklama zapřahá do svých fantazmagorických triumfálních vozů i duchy nejryzejší a nejsamostatnější. Ve dne v noci hlaholí a duní obrovským mraveništěm lidským všemi směry ohlušující fanfáry reklamních trub a kotlů nebo provádí záludně podkopnickou práci reklama němá, a přece tak výmluvná a vydatná jako žádná jiná — reklama tištěného slova za přispění výtvarného pseudoumění. Přivábit, upoutat, oslnit a omámit — a to vše jen a jen k tomu účelu, by vábič a sváděč co možná brzo a snadno zbohatli — totě nejvlastnější heslo celé armády legálních moderních upírů všech možných odrůd, kteří pracují, nebo správněji řečeno, dávají za sebe pracovati jiné v nejkřečovitější horečnosti. A dodám-li, že náš mecenáš vpravil se přímo virtuózně v tento stav věcí, pochopíte vše. Mne a dobrou Ludmilku zatím praničím neobtěžuje. Všechno provádí sám, ovšemže za přispění značného poctu najatých pomocníků a pomocnic. Obeznamujeme tudíž s poměry a Vy se dojista nepodivíte, když dodám, že mne přede vším jiným zajímá berlínská satira… Pravda nevtipnou není, ale berlínský vtip je, jak jej zde sami Berlíňané označují: v pravém, tedy v pravém a zároveň politováníhodném slova smyslu berlínsky grossmaulig — drsný, víceméně hrubý a vypočtený na nejširší davy — populární neboli vulgární. úšklebkem a posměchem — ať obrazem nebo slovem — nestíhají se zde neřestnosti lidské vůbec, nýbrž všechno všudy, cožkoli poutá právě pozornost davu. Korunované hlavy a vůbec osoby, ať již jakýmkoli způsobem populární — třeba i lidé o poctivý rozvoj duševní nejzasloužilejší, jsou zde nejoblíbenějším předmětem karikatur. Všechno: duch, poctivost, hamižnost, vzorný život, zvrhlost, umění a věda, zélotismus a fanatismus, ctnost, krvežíznivost, pracovitost, lakota, slovem všechny přednosti a vady lidské jsou zde v jednom pytli a vyhazují se úšklebně napospas nesoudnému davu. Plnokrevná, ryzí satira je učiněnou bílou vranou. Celek je matohlavé chaos — bezúčelná legrace, nemající, chcete-li, jiného účelu nežli bezmyšlenkovitý dav pomásti a vtipálkům opatřiti žnivo... A vše to jest podporováno nejdryáčničtější reklamou, o jaké se nám u nás jaktěživo ani nezdálo.  Nesčetněkráte připomenul jsem si – odpusťte! – Váš vlastní podnik: satirický týdeník český… Pamatujete se, co jste Vy měl na zřeteli a za jakých okolností jste jej redigoval? Pamatujete se, že jste byl rozhodně proti jakékoli reklamě – že jste tvrdil: ,Buď je list tohoto druhu v národě skutečnou nutností a nepotřebuje reklamy pražádné, — nebo není potřebou a reklama, byť seberafinovanější, nadlouho neprospěje...‘ Pamatujete se?... Ne, ne, pane redaktore! Vaše zásada byla sice teoreticky a logicky zcela správná; ale odpusťte — Vy jste neměl a možná že dodnes nemáte o národě zcela správného ponětí. Národ je nedotknutelný, suverénní; ale v každém národě je tak ohromné množství podivných živlů, které mají zcela jiné starosti než se starat o ledajaký podnik literární, a které tudíž musejí býti na podnik ten upozorněny. Reklama, a sice poctivá reklama, tj. upozornění, že takový a takový podnik vznikl a má ten neb onen účel na zřeteli, jest při každém podniku, určeném pro dav nebo docela pro celý národ — netoliko oprávněna, nýbrž také nevyhnutelná. A proto, prosím, promiňte mi laskavě toto mé kázáníčko! Podaří-li se nám zde podnik náš komediantský, vypočtený na pouhou zvědavost velkoměstskou, vyzískáme-li aspoň obstojně peněz a vrátím-li se zase do Prahy — dojista mi i toto mé kázáníčko prominete. Zaručuji se Vám, že satirický list Váš znovu vzkřísíme, a to s přiměřenou, ovšem svrchovanou reklamou. Zaplavíme všechna města a všechny osady, všechny domy a chaty reklamními prospekty a plakáty — slovem, rozvíříme reklamou celý český svět, dříve nežli vyjde první číslo — a musili by se proti vám všickni čerti spiknout, abychom — neprorazili, tj. nepřivedli podnik Váš u všeobecnou známost a tak jej zabezpečili...“ Potud úryvek druhého dopisu. Přiznám se, že mne tento dopis neuspokojil úplně, ale že mi přece jen poskytl možnost ponahlédnouti v poměry, v jakých se byl druhdy tak skromný, nesmělý a skoro bázlivý Akakij Akakěvič octnul. Není pochybnosti, že každý jiný člověk byl by mi z Berlína zvěstoval všechny možné triviálnosti povrchního pozorování, popřípadě že by mne byl poučoval o všem možném co viděl a co se mu přihodilo, – ale dobrodušný Akakij Akakěvič místo všeho toho rozplývá se v reflexích a po dobře míněném kázáníčku nabízí se, dříve nežli se sám opeřil, ku vzkříšení mrtvého Šotka. Ze všeho vysvítala pro mne netušená změna v názoru na svět, nepředvídaná a zároveň nadějná životní energie, a milerád bych byl aspoň na tento dopis několika slovy odpověděl; ale Akakij Akakěvič opomenul mi v obou dopisech udati svou adresu. Nezbylo mi tudíž nežli klidně vyčkati, až mi pošle další list. Tentokráte však jsem dlouho nečekal. Po třech dnech došel mne třetí dopis, ale krátký. Cituji jej doslova: „Přípravné práce jsou v plném proudu a v několika málo dnech budou produkce zahájeny. Náš mecenáš jest horečně činným a přes to vše, že skoro ani nevím, co vše podniká, musím vyznati, že energie jeho budí můj úžas. Včera mi zvěstoval, že po dlouhém slídění po vhodné místnosti k produkcím podařilo se mu najmouti — zatím ovšem jen čtvrtinu místnosti obrovského krámu ve středu města za poplatek tří set marek — denně... Byl jsem zprávou tou zaražen; ale náš mecenáš pohodil jen lehkomyslně hlavou a útrpně se usmál... Milerád bych vám podal podrobnou zprávu o přípravných pracích všech, ale nevím o nich více, nežli že včera rozeslány všem časopisům inzeráty a stručné notice a že na nárožích a návěštních tabulích, jichž je zde přes deset tisíc, nalepeny předběžné plakáty, neobsahující nežli nežli čtyry, ovšem ohromnými písmeny vytištěná slova: Die Psyche mit Regenbogenfittichen. Nic více nežli tato čtyry slova… Ale byl bych Vám přál vidět davy zvědavců, tísnící se před plakáty a slyšeti náhledy a výklady, jež si zvědavci o lapidárním a zároveň mystickém nápisu vyměňovali. Pohrdavý smích a cynický úšklebek střídaly se v chaotickém víru... Zmocnil se mne pocit trapně tísnivý, skoro bych řekl bolestně beznadějný. Bylo mi jako člověku, který se po delší čas kojil utěšenou nějakou nadějí a náhle nabyl přesvědčení, že jest naděje ta více nežli problematická. Než —jaká pomoc? První a to již dosti nákladné přípravy jsou vykonány. Nezbývá nežli trpělivě vyčkati, jak se věci dále vyvinou. Následujícího dne připravil mi náš mecenáš nové překvapení. Na nárožích a návěštních tabulích objevily se obrovské, barvotiskem provedené plakáty definitivní — s tímže lapidárním nápisem jako plakáty předběžné a s dodatkem: Ecke Leipziger und Friedrichstrasse — täglich von 6 Uhr Abends bis Mitternacht. Nic více – – – Ale vyobrazení pod tímto nápisem bylo v pravém slova smyslu mistrovské dílo reklamní. Když jsem je poprvé spatřil, zůstal jsem s nejpodivnějším pocitem úžasu a žhavé lítosti po několik minut zaražen. Spatřilť jsem dobrou, sladkou svou Ludmilku v životní velikosti — právě tak, jak jste ji byl viděl o prvním experimentu, když jsem se s Vámi loučil. Přímo nestoudná profanace vroucně milované bytosti zdála se mi býti nepromíjitelným hříchem, a právě tak jako před náhrobkem ubohých tří Slováčků na hřbitově rixdorfském, vyhrkly mi slzy z očí... Než odpusťte! Znenadání, když si to připomínám, zalomcoval mnou horečný nepokoj. Marně se namáhám zůstati klidným... Vímť přece, že sám jsem k tomu všemu pracoval, a za tím v rozhodném – – Odpusťte tudíž, že končím. Zítra jest rozhodný den první produkce, o které Vám podám okamžitě přiměřenou zprávu...“ Po dvou dnech došel mne ještě jeden, a to lakonický lístek tohoto znění: „Viktoria! Vítězství na celé čáře... Jak rád bych Vám, pane redaktore, ihned podrobně vylíčil skoro k šílenosti podrážděnou velkoměstskou zvědavost, abyste si mohl učiniti aspoň přibližně pojem o neočekávaném a překvapujícím úspěchu; ale nemám zatím času, ba ani slov, a proto předběžně prostě dodávám: Když jsme včera po první produkci pozdě po půlnoci s mecenášem a Ludmilkou účtovali, pojímala mne z obrovské hromady peněz skoro až závrať. Není nižádné pochybnosti, že nával ku představením aspoň po celý měsíc, ne-li déle, neochabne. Z té příčiny najal náš mecenáš celou místnost za denní poplatek 1000 marek a prodlouží dobu produkce od 4. hodinyy odpolední do 2. nebo do 3. hodiny po půlnoci. Co nejdříve vypíši Vám vše podrobně.“	 Posledních několik řádek napjalo konečně moji zvědavost. Byl jsem skutečně dychtiv na další slíbenou zprávu a čekal jsem ji v nejblíže příštích dnech. Minul však týden a zpráva nedocházela. Napadlo mi, že snad je Akakij Akakěvič churav, ačkoli jsem k domněnce té neměl pražádného důvodu. A poněvadž mi v předposledním dopise také udal, kde produkce pořádají, zaslal jsem mu stručný dopis, v němž jsem mu upřímně gratuloval k oznámenému úspěchu a urgoval slíbenou zprávu o dalším průběhu produkcí. Nedostav do týdne odpovědi, poslal jsem druhý lístek; ale i na ten mne nedošla žádná odpověď. Nebyl jsem a nejsem sice dodnes žádným obzvláštním přítelem úřadů, ať již druhu jakéhokoli; než tentokráte jsem si nevěděl rady a poslal zdvořilý poptávací dopis přímo policejnímu ředitelství do Berlína. Mimo nadání došla mne lakonická úřední odpověď obratem pošty. Oznámeno mi, že iluzionistický podnik Die Psyche mit Regenbogenfittichen v Berlíně sice existoval; ale po několika produkcích že dán podnikatelstvu z vyššího rozkazu policejně pokyn, aby ve třech dnech opustilo Berlín, což se také stalo. Dle toho skončil podnik místo dychtivě čekaného úspěchu nepředvídaným fiaskem a veškeré naděje Akakije Akakěviče, tak často již zklamaného, byly poznovu zklamány. Bylo mi ubožáka upřímně líto; ale co počít? Po delším přemítání dospěl jsem k definitivnímu výsledku, jejž možno vyjádřiti tříslabičným slůvkem Nic... Neboť — takovým neb aspoň podobným bývá průběh lidského konání dosti často a všechny naše protesty jsou marný... Minuly asi tři roky... V obvyklém víru všedního života pozapomněl jsem na Akakije Akakěviče i jeho duhokřídlou Psýchu jako na mnohé jiné, co mne před lety zajímalo. Kdysi na podzim, myslím, že to bylo na sklonku měsíce září, postřehl jsem, že zmocňuje se mne občasná nervová choroba, jevící se v zdánlivě neodůvodněné tesknotě, proti které neznám radikálnějšího léku nad bezúčelnou vycházku. Vyjel jsem si tudíž za krásného slunného dne —jako již častokrát — po Západní dráze do Brodu nad Lesy s pevným předsevzetím: s nikým se nesetkati – a hned jsem zase jel zpět. Když vlak na zpáteční cestě přijížděl odpoledne k stanici domažlické, napadlo mi bez jakéhokoli zjevného impulsy bych se zase jednou podíval na Domažlice. Jakmile vlak v stanici zastavil, vyskočil jsem z kupé a klidně se díval, jak vlak odjíždí, až – zmizel. Teprve nyní mi napadlo, že nejbližší vlak ku Praze jede až po půlnoci a že tedy, nechci-li se s nikým setkati, musím se připravit na dlouhou chvíli prvého řádu. Než —jaká pomoc? Zabočil jsem tudíž do polí a loudal se ve značné vzdálenosti od města, až jsem se octnul na silnici, vedoucí od Babylónu k Domažlicům, tedy na opačné straně města od nádraží — a dospěl tak až k zajímavému městskému parku. Slunce sklánělo se již k západu a prostranný park vábil poetickou zádumčivostí. Vešel jsem a loudal se co noha nohu mine po stezkách. Park zdál se býti liduprázdný. Podzimní klid a takové též podvečerní osvětlení působily nadmíru konejšivě. Náhle — právě když jsem zahnul kolem hustšího keře na jinou stezku — bezděky jsem stanul.  Několik kroků přede mnou seděl na lavičce po o a tým stromem nějaký muž —napohled zbídačelá existence. Maje obě ruce v klíně zkříženy a lysou hlavu o kmen stromu opřenu, seděl bez hnutí se zamhouřenýma. Tvář jeho, zbrázděná hustou spletí vrásek a zarostlá ledabylo přistřiženým, prošedivělým plnovousem, jevila bolestnou trpkost beznadějnosti. – Zdálo se, že spí. Z té příčiny šel jsem dále oklikou a opatrněji, bych ho nevyrušil; ale sotva jsem učinil několik kroků, otevřel ubožák oči a upřel na mne kalný svůj zrak skoro vytřeštěně. Vtom jsem postřehl v dírce sešlého jeho kabátu snítek pouvadlé rozmarýny a v okamihu vybavila se mi v mysli vzpomínka na Akakije Akakěviče. Chvíli jsme se na sebe mlčky dívali. On na mne tupě a apaticky, já na něj se zjevnou zvědavostí, až jsem jej přes nápadnou změnu fyziognomie přece jen poznal. „Dovolte,” oslovil jsem jej, postoupiv až k němu. „Myslím, že se známe...” Zavrtěl hlavou, sáhl po klobouku, jejž měl vedle sebe, a dav si jej na hlavu, chraplavým hlasem odpověděl: „Nepamatuji se, kde a kdy bych snad byl” — „Vy jste přece Akakij Akakěvič — ne?” vpadl jsem. „Nejsem, pane, — nejsem,” odtušil skoro drsně; ale z výrazu jeho tváře bylo zřejmo, že se přemáhá, by nedal najevo své překvapení. „A na mne se už nepamatujete?” vyzvídal jsem. „Nepamatuji, věřte!” ujišťoval. „A jakž bych se mohl pamatovat, když vás neznám, když vás zde vidím poprvé?” „Ani na Šotka se nepamatujete?” „Na jakého šotka — neznám žádného – –” „Na satirický časopis, jehož jste byl spolupracovníkem...” „Já spolupracovníkem časopisu?” zvolal skoro s opovržením. „Co vám napadá —já byl a zůstal s jazykem českým na štíru.” „Nic nevadí; ale právě poslední věta prozrazuje satirika,” míním bezmyšlenkovitě. „Pouhá omšená fráze že by prozrazovala satirika?” odsekl drsně, zamžourav nápadně očima. „A v Berlíně jste také nikdy nebyl?” „Nebyl —jaktěživ nebyl,” odtušil s povzdechem člověka, všetečnými dotazy obtěžovaného. „Co bych tam byl také dělal? Jsem člověk ubohý — žiji, vlastně živořím takřka z pouhého milosrdenství	– –” „Ale na duhokřídlou Psýchu – na dobrou, milou Ludmilku, snad přece ještě pamatujete?“ pronesl jsem skoro šeptem. Až dosud úplně apatická tvář jeho po těchto slovech náhle oživla a z kalných očí šlehl skoro až příšerný blesk. „Vy – vy víte neb — aspoň tušíte, kde Ludmilka — žije?“ zablábolil vrčivě, jako by jej byla zmije uštkla, snaže se potlačiti své pohnutí. Nebyl však v stavu; v kalných očích zaleskly se slzy... Prozradil se	 Po chvíli mi podal váhavě ruku a rozechvěným hlasem se omlouval, proč se nechtěl prozradit: prý studem nad svou zbídačelostí... Po výměně několika všedních frází usedl jsem podle něho a on mi pak vypravoval obvyklým svým způsobem o svých osudech. Z protestantského Berlína, odkud byl podnik Duhokřídlé Psýchy vypuzen z pohnůtek veřejné mravopočestnosti, odebrali se podnikatelé do katolického Mnichova, kde podnik policejně trpěn, ale s podmínkou, že nebude použito žádné reklamy, čímž sklesl na nivó pouhého kramaření. Přesto dařilo se podniku dosti slušně a Akakij Akakěvič byl, jak sám ujišťoval, po nějaký čas svrchovaně šťastným. Putovalť s přemilou mu duhokřídlou Psyýchou a mecenášem svým po Německu z města do města a skoro všady budily produkce, pokud to bez reklamy bylo možné, značnou pozornost. Než — asi po roce, když kdysi vroucně milované Ludmilce v bláhové zaslepenosti nabídnul svou ruku, zvrhlo se štěstí jeho v pravý opak. Duhokřídlá Psýché – sladká, vášnivě milovaná Ludmilka uprchla s Němcem mecenášem do Ameriky a zůstavila dobrodince svého, Akakije Akakěviče, jeho osudu. Prožebral se z Hamburku do Čech, a stydě se vrátit se do Prahy, zůstal v Domažlicích — v téže hodnosti, jakou po léta zastával v Praze; ale zdrcen a bez naděje... „A hleďte, pane redaktore,“ končil své vypravování; „když jsem poprvé postřehl, že mi kolegové v Praze počali přezdívat Akakij Akakěvič, ani mi nenapadlo, že mohl bych se vůbec kdy státi podobným reku proslavené Gogolovy povídky. Gogolův Akakij Akakěvič, jak víte, nechtěl jiného než pořídit si nový plášť, a když si ho konečně pořídil, byl o něj oloupen... Já měl jiný cíl na zřeteli — i já k němu, a sice po léta, pracoval — a když jsem jej konečně skoro dosáhl, byl jsem oklamán — oloupen — podobně jako Akakij Akakěvič Gogolův. Gogolův rek však byl přece jen šťastnější mne. On zanedlouho po ztrátě nového pláště zemřel a zbaven tak všech dalších útrap. Já naproti tomu se svou neobyčejnou pamětí zůstal živ a prokletá paměť má oživuje mi den co den celou Škálu mých někdejších útrap, jako by byla celá moje minulost ozářená nejintenzívnějším bengálským ohněm. A neustále, den co den — ba mnohdy skoro stokrát denně vidět před duševním zrakem duhokřídlou Psýchu v celé její čarokráse — a nemoci se jí ani dotknouti – nemoci ji políbiti – je přece jen cosi, co podobá se duševním mukám skoro až nesnesitelným...“ Poslední slova pronesl s trpkým přízvukem a tak tiše, že jsem jich sotva zaslechl; ale slova ta otevřela mi konečně úplně jasnou perspektivu do jeho nitra... Pochopil jsem — a zůstal chvíli zaražen. „A satirickým veršováním už se nezabýváte?“ optal jsem se poté, abych vůbec něco pronesl. Zavrtěl záporně hlavou; než po chvíli přece se přiznal. „Někdy — někdy!“ pravil šeptem. „Ale v mém duševním rozpoložení už to jde ztěžka — někdy se zdá, jako bych se krví potil... Ale kdybych vás neobtěžoval, zaslal bych vám časem svým některé své další pokusy.“	 Krvavé růze na západě byly už dávno pohasly, když jsme se posléze zvedli a ubírali ku městu — mlčky, jako dva staří kamarádi, kteří si vypověděli vše, co měli pravě na srdci... Na náměstí Akakij Akakěvič náhle se zastavil. „Promiňte, pane redaktore, že vás opustím,“ pravil. „Mámť dnes v noci ještě něco na práci a zítra časně ráno odjedu se šéfem na nějakou komisi...“ Podal jsem mu ruku a skoro ostýchavě podotknul: „Dovolte — nemohl bych snad něco na váš prospěch“ 	 „Ne, ne! Děkuju, srdečně děkuju!“ vpadl temným hlasem. „Nemámť žádných přání více... Ostatně — pokud znám poměry — český spisovatel jako přímluvčí – – ? Ne — ne! Byl byste snad všady — oslyšán…“ Nevěděl jsem, co bych namítnul, a rozloučil se s ním... Strávil jsem v nejbližší hospůdce trapných několik hodin až do půlnoci a zbytek až do příjezdu nočního vlaku na nádraží a časně ráno jsem byl v Praze Asi po měsíci zaslal mi Akakij Akakěvič poštou malý balíček veršovaných satir; ale kromě jediné — patrně z doby dřívější — byly to vesměs dětinské hříčky slaboduchého ubožáka... 
 

 

 

