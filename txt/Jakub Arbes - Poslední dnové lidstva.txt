Kdysi — vraceje se Ostruhovou ulicí z bezúčelné vycházky na Bílou Horu domů — vešel jsem po mnoha letech zase jednou do Kajetánského chrámu. Možná, že vlákala mě tam nějaká nahodilost; ale nepamatuju se... Vím jen, že bylo to v letě před desíti nebo dvanácti lety za svrchovaně fádního nedělního odpůldne – ulice že byla skoro liduprázdná, slunce že pražilo a já byl — unaven... Možná tedy, že hledal jsem v chrámě na okamžik ochlazení, že chtěl jsem si poodpočinout. Ale paměť má se mi zrádně zpronevěřuje; na vlastní příčinu nemohu se upamatovati. Za to pamatuji se zcela dobře na vše, co následovalo. Když jsem vstoupil, ovanul mne příjemný, osvěžující chlad a místo obvyklé ve chrámích sladce odporné vůně kadidla, voskovic a svadlého kvítí — jemný a nikoli nepříjemný zápach, podobný zahřívajícím mišípulím. Znal jsem prostý a skoro ničím zvláštním nevynikající kostel ten již z let studentských a dětských. Znal jsem jej, když v něm nebyl ještě zaveden moderní plyn místo tradicionelních posvátných voskovic, kdy nebyla ještě správa jeho v rukou členův Tovaryšstva Ježíšova a vnitřek jeho činil nevlídný, pošmurný dojem jako zvětšelá, brzkému zániku věnovaná místnost, do které zamženými, pavučinami opředenými oknu vnikalo světlo tak matné, že začmoudlá klenba, zčernalé stěny, polo ztrouchnivělé lavice, zaprášené sochy, obrazy a jiné okrasy — vůbec vše — zdálo se býti mlhou zastřeno. Popošed loudavě skoro do prostřed chrámu rozhlédnul jsem se kolem. Nápadná přívětivá čistota mě překvapila. Jasné světlo denní vnikající dovnitř okny na západ obrácenými, osvětlovalo právě skoro třetinu chrámu. Po někdejší nevlídné pošmurnosti nebylo nikde památky. Vše, co druhdy dojem ten činívalo, bylo odstraněno, opraveno nebo nahrazeno něčím, co činilo dojem nepoměrně přívětivější a vábnější. Nechť utkvělo oko na čemkoli, všady postřehlo známky vzorně starostlivé pečlivosti, aby byl někdejší nevlídný, skoro skličující ráz vnitřku chrámového pokud možná vyhlazen. Jinak byl chrám skoro liduprázdný. V lavicích, jimiž jsem byl prošel, sedělo nebo klečelo tu a tam asi šest nebo sedm osob, hlavně žen, pohřížených v modlitbu nebo zbožné rozjímání, —  Všiminul jsem si jen mkladého vojína v uniformě s tmavě karmínovými výložky. Klečel v první lavici od vchodu s rukama nad modlitební knihou sepjatýma — za nedělního odpůldne v chrámech pražských zajisté zjev velmi řídký... Kolkolem panovalo hluboké, skoro příšerné ticho. Přes všechnu přívětivost celku zdálo se mi, jako bych se byl octnul v místě, kam nepatřím, a kde mi dříve nebo později musí býti nevolno. I rozhodnul jsem se, že chrám zas opustím. Ale místo středem lavic, kudy jsem byl popošel, zabočil jsem kolem jednoho z dvou mohutných zděných pilířů, jimiž jest v popředí hlavní loď chrámu odělena od lodí postranních, v nichž jest umístěno několik nenápadných oltářů pobočních. Dutý ohlas mých kroků, ač jsem je tlumil, seč bylo možno, odrážel se od klenby a stěn chrámových tak nápadně, že mi snad ještě nikdy nezněl tak odporně jako tentokráte. Ubíral jsem se tudíž nazpět co možná loudavě a plíživě, zastavuje se takořka při každém druhém, třetím kroku a rozhlížeje se kolem, zda-li bych snad přece někde nepostřehl něco, co by stálo za pozornost bedlivější. Pozornost mojí však neupoutalo pranic kromě několika zpovědnic. Když však jsem se octnul zase u hlavních dveří, napadlo mi, že zahledl jsem zpovědnic více, než-li jsem se mohl nadíti. Mimovolně zabočil jsem i kolem sloupu na pravo od vchodu, bych se přesvědčil, nejsou-li zpovědnice umístěny také zde. Prošel jsem poboční lodí podle vedlejších oltářů a i zde shlédl jsem množství zpovědnic umístěných, kde vůbec jen bylo vhodné místo. Nepočítal jsem jich; ale zdá se mi, že jich bylo v nevelkém chrámě asi patnáct — tudíž počet nápadný. — Na některých byly umístěny zřetelné nápisy Česky, na jiných Deutsch; u všech pak jsem postřehl zelené záclonky, jež byly někde buď úplně zataženy, tak že do zpovědnice nebylo viděti, jinde pak jen na polo neb úplně odhrnuty, tak že bylo buď z části nebo zcela viděti dovnitř zpovědnice. Přiznám se, že novoty tohoto druhu, která umožňuje, aby zpovídající duchovní nebyl ve zpovědnici viděn, nebyl jsem si v chrámech ještě nikdy všimnul. Není tudíž divu, že myšlenky mé soustředily se na několik okamžiků kolem ní. A polo chtě a polo nechtě, vrátil jsem se plíživě a co možná tiše a pomalu touže cestou, kterou jsem byl přišel, a věnoval pozornost každé zpovědnici, u které byla záclona zatažena. Nikde však jsem nepostřehl ničeho, z čeho bych byl mohl souditi, že v té neb oné zpovědnici sedí za záclonou duchovní čekající, až někdo po straně přiklekne, aby upřímným a zbožným vyznáním svých hříchů ulehčil svému svědomí. Zatažené záclony splývaly v nahodilých záhybech dolů na širší prkénka v popředí dvířek zpovědních — beze všeho záchvěvu, ztrnule. Přes to jsem se před každou zpovědnicí se zataženými záclonami zastavil a chvíli pozorně, ba napjatě naslouchal, nezaslechnu-li zevnitř nějaký, byť sebe nenápadnější šelest. Nezaslechl jsem však ničeho. Hrobové ticho rušeno jenom tehda, když jsem se pohnul sám a vzrušil je šelestem šatu nebo dunivým, ač přitlumeným krokem vlastním. Tak prošel jsem poboční loď v pravo ode dveří a zabočil do poboční lodi na levo. Ale ani zde jsem nepostřehl, po čem jsem bezděky a skoro možno říci bezúčelně slídil. Zpovědnice zdály se býti vesměs prázdny. Teprve, když jsem se byl na pohled sám o tom přesvědčil, napadlo mi, že v době, kdy jsem do chrámu zavítal a kdy v něm nebylo ani deset lidí, bylo to zcela přirozené. Rozhodl jsem se tedy, že opustím chrám, Náhodou zabočil jsem však zase skoro až do jeho středu, bych odtud prošel mezi lavicemi ku hlavnímu vchodu. V tom nade mnou kdesi po straně cosi nápadně zašelestilo, jako by bylo světýlko v lampičce zaprsklo. Pohledl jsem vzhůru směrem odkud byl zvuk ten zazněl, a zrak můj postřehnuv opodál ve výši jednu z dvou věčných lamp s červeným světlem, visících na dlouhých provazích se stropu přede dvěma pobočními oltáři, zakroužil ještě jednou po vysoké klenbě chrámu a sesmekl se na hlavní oltář jehož obraz nalézaje se právě skoro úplně ve stínu byl s místa, kde jsem stál, naprosto nerozeznatelný. Připomenuv si, že nalézá se na hlavním oltáři jeden z výborných obrazů – práce mistra Altemonte — představující sr. Ondřeje a Filipa, postoupil jsem blíže k oltáři až k nízkému zábradlí, jímž jest v místech těch chrám přepažen, tak že jest hlavní oltář od zábradlí asi dvacet kroků vzdálen. Přes to, že upřel jsem na vzácný obraz oltářní zrak svůj co možná bystře, a díval se na něj upjatě po několik minut, nerozeznal jsem přece nic více, nežli matné obrysy nějakých postav. Po chvíli jsem se skoro nevrle odvrátil, abych odešel; ale pozapomněv na směr, kterým jsem chtěl mezi lavicemi chrám opustit, zabočil jsem k postranní lodi na pravo a pohlednuv na zpovědnici umístěnou v koutě poblíž prvního pilíře — bezděky jsem stanul. Zpovědnice se zataženou, temně zelenou záclonou nalézala se v plném světle vnikajícím okny na západě a na prkénku nad dvířkami bylo viděti ze spod záclony vyčnívající — ruku lidskou. Zpovědnice byla tudíž obsazena. S místa, kde jsem se byl zastavil, bylo lze rozeznati kážou podrobnost. Stál jsem skoro těsně u rohu pilíře, a zpovědnice nebyla než asi čtyři nebo pět kroků vzdálena. Nahodilá tato okolnost byla příčinou, že jsem vyčnívající ruce a bezprostřednímu okolí jejímu věnoval větší pozornost, nežli by se bylo asi stalo, kdybych jí byl postřehl z větší vzdálenosti nebo v osvětlení méně příznivém. Na první pohled jsem rozeznal kostnatou, nerozpracovanou pravou ruku mužskou s nápadně jemnou kůží, ruku člověka dobře živeného a ruční prací se nezabývajícího. Ležela na temně žlutém, tu a tam rozpraskaném, místy ohmataném a místy se lesknoucím prkénku — úplně volně na plocho — dlaní a nataženými prsty dolů: asi tak, jak by ji byl položil resignující člověk v okamžiku, když v duši jeho zavládne dočasně naprostý klid — tedy bez hnutí, ztrnule, jako by vůbec ani nebyla částí živého organismu. V prvním okamžiku mi napadlo, že to klam smyslů, ale hned zase, že to nemůže býti než-li ruka — vosková.... Tak podivně působila na mne jinak pravšední a bezvýznamná nahodilost, které bych si byl jindy snad ani nepovšimnul. Skoro v nerozdílném okamžiku však jsem poznal, že to ruka živého člověka — patrně ruka zpovědníka, kterýž sedě neviděn ve zpovědnici trpělivě čekal, až někdo ze zbožných věřících po pravé nebo po levé straně zpovědnice přiklekne, aby se vyzpovídal. Zadíval jsem se na ruku pozorněji. Byla zažloutle bílá jako z vosku — se zarůžovělými, čistými a pečlivě ostříhanými nehty a nápadnými svraštěninami kůže nad ohyby prstů — zřejmý to důkaz-ruky energické, která by v případu potřeby dovedla ráznost ducha provázeti přiměřeným gestem a snad i skutkem. Mimo to byla nápadně čistá jako ruka člověka, jemuž jest mýdlo několikrát denně nevyhnutelnou potřebou. Vše to postřehl jsem v několika okamžicích a již jsem se chtěl obrátiti k odchodu, když ruka náhle skoro křečovitě zaťala se v pěst, ale hned zase zaujala skoro úplně původní posici — toliko s tím rozdílem, že prsty, vyjímaje palec a ukazováček, pohybovaly se nyní v rychlém tempu, jako by vlastník ruky projevoval nedočkavost, nebo z dlouhé chvíle prsty pobubnovával. Možná, že to byly pohyby bezděčné; přes to upoutaly moji pozornost. Napadloť mi, že všechna gesta lidská a tudíž i pohyby pouhé ruky jsou ve zcela přirozené a přesné souvislosti s různými stavy duše lidské, a přes to, že nebyla až dosud souvislost ta snad nikým vědecky zkoumána a v systém uvedena, že snad přece lze z pohybů pouhé ruky aspoň povšechně domysliti se některých význačnějších druhů duševních hnutí, jako náhlého vzplanutí hněvu, podivení, úžasu, nevrlosti, rozmrzelosti, uspokojení, nedůvěry, souhlasu a podobných. A nápad ten, který zdál se mi státi aspoň za pouhý, byť sebe povrchnější, nahodilý pokus, přiměl mě, že postoupiv o krok blíže věnoval jsem ruce pozornost zbystřenou. Několik vteřin pobubnovávala, načež zůstala zase klidně, skoro ztrnule ležeti na plocho, podobně jako původně, jen že byly prsty poněkud přikrčeny. Teprve nyní postřehl jsem nápadnější modravé žíly a některé odchylky prstů od přesné pravidelnosti. Ukazovák byl jaksi zkroucen a přihrben, prostřední prst pak měl po straně k palci mozolovitou prohlubeň — důkaz to, že ruka ta patrně pilné, vytrvale a snad i namáhavě zabývala se psaním. Tu a tam byla kůže záprstí, zejména prstů skropena drobnými i většími pihami, Chloupkův jsem nepostřehl. Bezpochyby byly světlejší barvy, nejspíše rusé. Přirozeno, že skoro současně s pozorováním ruky zahájila i obraznost má tajemnou svou hru a zbudila v duši mé zpočátku mlhavou, později však zcela jasnou a určitou představu člověka, kterého jsem — neviděl. Po několik okamžiků mi bylo, jako bych viděl skrze neprůhlednou záclonu dovnitř zpovědnice zcela zřetelně. Zpočátku se mi zdálo, že vidím uvnitř v levém koutě poněkud přikrčeného duchovního v černém taláru — muže prostředního věku, jehož bezvousá tvář jeví právě výraz svrchované apathie. Náhle vyhoupla se před duševním zrakem mým známá fysiognomie... Avšak v témž okamžiku mi napadlo, že připomenul jsem si vlastně usmívavou tvář jednoho z nejsympathičtějších někdejších svých katechetův, který byl už déle čtvrt století —mrtev, čímž obraznost má okamžitě ve své přeludné činnost ochabla, tak že jsem zase neviděl nic jiného, než-li co jsem mohl postřehnouti fysickým zrakem. volně a bez pohnutí splývající zelenou záclonu a pod ní ztrnule vyčnívající ruku. Upřel jsem zrak svůj výhradně jen na ruku a to tak upjatě, že se mi po chvíli zdálo, jako bych viděl dvě ruce nad sebou — jednu zcela zřetelně bez pohnutí, druhou matněji a chvějivě, jako by se nad první vznášela a zase skláněla. Byl jsem si přirozeného a všedního tohoto klamu optického úplně vědom a proto zamrkav očima, na několik okamžiků jsem je zamhouřil. Když pak jsem oči zase otevřel, byla ruka zmizela. Prkénko nade dvířkami zpovědnice bylo prázdné. Jenom reflex několika slunečních paprsků odrážejících se slaboučce od jedné z obou červených věčných lamp pohrával chvějivě jako matně zarůžovělý nádech po rozpryskané, místy ohmatané a místy se lesknoucí ploše prkénka — nejinak než jako když od za- mženého a zaprášeného okenního skla odráží se jemňoučký, růžový přisvit jitřní nebo večerní. Vše to bylo však tak nenápadné a všední, že všimnul jsem si toho zajisté jen následkem napjatého pozorování, jež bezprostředně předcházelo — jinak bych tomu nebyl věnoval pražádné pozornosti. Po chvíli zakroužil zrak můj skoro bezděky po zpovědnici, pak po nejbližším jejím okolí a po té po celém chrámě, jako by hledal vhodný předmět, na němž by se zájmem spočinul. Nikde však jsem nepostřehl praničeho, čeho bych si už byl nepovšimnul. Vše bylo, nebo zdálo se býti beze změny. Toliko mírný šum a šelest z popředí chrámu zaléhal nyní k mému uchu. Dle všeho byl někdo vešel do chrámu a ubíral se lehkým, sotva slyšitelným krokem kupředu. Napadlo mi, že to nemůže býti nežli ženská; ale v témž okamžiku šum a šelest utichl. Opět jsem upřel zrak na zpovědníci, vlastně na prkénko pod záclonou; ale nepostřehl jsem pražádné změny po několik minut. Přirozeno, že ruka, která mě byla před chvílí tak zaujala a skoro i bavit začala, přestala mě zajímati a že pocítiv toho přirozený následek: nudu — chtěl jsem se již obrátit k odchodu. V tom zašustil za mnou ženský šat tak zvláštním způsobem, že dříve, nežli jsem se obrátil, rozpoznal jsem, že nemůže to býti nežli vztyčující se ženština. Nemýlil jsem se. Pootočiv se. shlédl jsem několik kroku za sebou ve stínu širokého sloupu, před kterýmž jsem stál, vztyčující se se země ženštinu v černých hedvábných šatech, která byla patrně před chvílí do chrámu vešla, na okamžik poklekla a právě se zase vztyčovala, aby dále Vztýčivši se popošla skutečně plíživým krokem těsně podle mne a zabočila ku zpovědnici, kde po levé straně poklekla. Vše to stalo se tak neočekávaně, že nepovšimnul jsem si jiného, nežli že má ženština tvář zahalenou šedým závojem a na hlavě moderní tehdá klobouček s pštrosím pérem. Veškerou pozornost moji byl totiž v prvním okamžiku zaujal v pravém slova smyslu opojný šustot těžkého hedvábného šatu. Zdánlivě sice nepatrnost; ale kdo vžije se v duchu v situaci, v které jsem se právě nalézal a připomene si, co jsem byl již předeslal, uvěří, že v duši mé náhle vznikly nové a nepoměrně příjemnější, ba skoro vábné představy. Připomenuli jsem si dávno minulou dobu, kdy sličné a elegantní zjevy ženské v chrámích právě svou zbožností budívaly ve mne nejpoetičtější pocity, kdy zdála se mi býti každá taková zbožná kráska ideálem dokonalosti — idolem, před kterýmž nelze nežli v zbožné úctě pokleknouti a vzývati jej jako světici. Avšak vzpomínka ta duší mojí jen šlehla jako matné pozablesknutí. Byltě jsem již muž obeznámený s různými klamy života — člověk v připomenutém vzhledě otrlý, ba skoro úplně otupělý. Ani mi nenapadlo, že dáma, která byla právě podle mně tak vábně kmitla, a tak nenápadně u zpovědnice poklekla, může míti pro mne jiného interesu než tisíce jiných, podobných. jež člověk denně na ulici potkává. Leč smyslně opojné zašustění hedvábného šatu znělo mi v uších déle, nežli bych se byl nadál a zbudilo v mé duši nové, ovšem matné představy, vlastně domněnky anebo ještě správněji: pouhé dotazy pravšední zvědavosti jako: Kdo to?	 Mladá, sličná — nebo stará, ohyzdná nebo úctu budící?.. Hříšnice v pravém slova smyslu nebo jen zbožná duše, kerou každý sebe nepatrnější poklesek nejpřirozenějšího druhu, každé příkřejší slovo, jež byla pronesla, nebo docela každá profánní nebo třeba jen všedně světská myšlénka vhání do zpovědnice, aby upřímným vyznáním svědomí svému ulehčila? Na vše to ovšem byla odpověď nesnadná, vlastně nemožná. Nepostřehlť jsem ničeho více, nežli co jsem již byl naznačil a z toho nedalo se na nic souditi. I když u zpovědnice poklekla, neviděl jsem, poněvadž se tak stalo na straně protější, pranic více, nežli část ve volných, nahodilých záhybech splývajícího šatu, jenž leskl se místy jako nejhebší aksamit, místy pak zase přecházel zdánlivě v matnou šeď a hned zase v hlubokou, bezlesklou čerň. Neušlo mi sice také, že při pokleknutí jejím prkno pod koleny úpěnlivě zavrzlo a že současně nejen záclona ve dvířkách nápadně zacloumala, nýbrž že i zevnitř zpovědnice zazněl zvláštní loskot a šelest, jako by byl člověk uvnitř sedící rychle změnil svou posici a buď si poposedl nebo jinak změnil své místo, na němž byl až dosud, jak jsem soudil, takořka bez hnutí seděl. Po té zavládlo opět kolkolem hluboké ticho. Vše, na čem zrak můj utkvěl, zdálo se býti ztrnulé, Bezděky napjal jsem sluch; ale přes to, že byl jsem od zpovědnice pouze jen asi čtyři nebo pět kroků vzdálen, nepostřehl jsem nejnepatrnějšího šepotu nebo šelestu. Po několika minutách však mne všeobecná ztrnulost, která mě obklopovala, omrzela. Popošel jsem několik kroků vpřed a zase jsem se vrátil k místu, kde jsem byl původně stál, a již jsem se chtěl zase — jako již několikráte – obrátit k odchodu, když ruka pod záclonou opět se objevila. Z počátku sice pod záclonou jen kmitla, jako by člověk v hlubokých myšlenkách pohřížený nebo vážnou záležitostí v duchu se zabývající bezděky rukou jen pohnul; ale hned na to objevila se poznovu a zůstala na plocho ležeti na prkénku asi v téže posici, v níž jsem ji byl poprvé zahlédl. Chvíli ležela bez hnutí jako zkamenělá. Věnoval jsem jí opět zbystřenou pozornost. Náhle škubla prudce na zad, jako by duší člověka uvnitř zpovědnice byla šlehla překvapující myšlenka — po té se zase pošoupla ku předu, okamžik zůstala klidně ležeti, načež se skoro křečovitě sevřela v pěst, jako by se byla myšlenka, která byla člověka uvnitř zpovědnice původně jen překvapila, sesílila v mírný a zároveň odporný úžas. Nenápadná, ale pro mne, kterýž jsem ruce věnoval pozornost vždy napjatější, zdánlivě tak význačná a výmluvná hra ruky zbudila v duši mé zvědavost nejbizarnějšího druhu. Připomenulť jsem si známé kejkle a mámení predpovídačů lidských osudů, při kterýchž divinace, znalost lidských povah a především tajemně mlhavý a povšechný způsob vyjadřovati se hádačův hrály vždy úlohu nejhlavnější. Neubránil jsem se úšklebnému pousmání... Avšak případ, jehož jsem byl právě očitým svědkem a jenž v duši mé probouzel vždy zajímavější domněnky, zdál se mi býti v ohledu psychickém tak přirozený, že mohl by nepoměrně spíše poskytnout látky k domyšlení se nápadnějších hnutí mysli lidské, nežli jest možno dohádati se osudu lidského z nahodilých ryh a vyvýšenin dlaně. „Zkus to!“ byla myšlenka závěrečná. Od toho okamžiku věnoval jsem ruce pod záclonou pozornost. jaké jsem se sám do sebe nenadál. Po několik minut neexistovalo pro mne pranic kromě ruky té a přímo nevylíčitelných. jejích pohybů, z kterýchž snažil jsem se domysliti se nejen myšlenek, citů a vůbec nápadnějších hnutí mysli, jež zdánlivě vyjadřovala, nýbrž přibližně i povšechného rázu zpovědi, která podle všeho vše to vzbuzovala. Líčiti podrobně všechny pohyby ruku a domněnky, jež jsem z nich odvozoval, jest nyní po letech rovněž tak nemožné, jako by bylo unavujícím a nudným, kdybych se o to vůbec jen pokusil. Zpočátku zdálo se mi, že postihuju pouze jen momenty nejmocnějšího, nejvýznačnějšího druhu a to tak nahodilé, že nebylo z nich naprosto možno souditi na souvislost. Ruka na prkénku prováděla zpočátku pomalu a nenápadně, později vždy rychleji, význačněji a výmluvněji bezděčnou hru svou, kterou pozrazovala duševní hnutí svého vlastníka – a skýtala tak i duchu mému jednu z nejoriginelnějších a zároveň nejzajímavějších zábav, jakých jsem byl v životě svém účasten. Bylo to cosi, na co nikdy nezapomenu. Tajemná mluva ruky mne totiž za nedlouho zaujala tou měrou jako řešení nejvážnějšího problému. Stál jsem s povykročenou jednou nohou jako přimražen a s očima tak upjatě na ruku upřenýma, že nepostřehl jsem ani, že prodlením dalších několika minut bylo se v chrámě nápadně setmělo, že vešlo do chrámu více lidí a že chvílemi panoval v popředí poblíž vchodu a v nejbližších lavicích i jinde dosti živý ruch a šum. Sledoval jsem pohyby ruky v podobné asi duševní náladě jako vynálezce nějakého stroje první, posud ještě nevyzkoušenou, pokusovitou jeho činnost. Po vytknuté již předběžné introdukci, kterouž byla ruka po mém domyslu naznačila překvapení a hned na to mírný, ale odporný úžas, zůstala zase několik vteřin klidně ležeti; ale přikrčila poněkud a jaksi číhavě prsty, jako by čekala, brzo-li se naskytne příležitost po něčem střelhbitě hmátnouti. Příležitost ta, jak se zdálo, nenaskytla se však, jak snad doufáno. Prsty se zase natáhly a začaly pak ve volném, přerývaném tempu pobubnovávati. Znenadání se ruka asi na půl pídě od prkénka povznesla, ale ihned sklesla zase v původní posici a začala se pohybovati tím způsobem, že špíčky prstů opisovaly hladivě nepravidelné kroužky, jako by na ploše prkénka slídily po nepozorovatelných vyvýšeninách nebo po nějakém máčkovitém prášinku nebo nějaké tříštince, jež byly náhodou nahmataly a zase ztratily. Pohyb ten zdál se nasvědčovati ochabující pozornosti a vůbec rozptylování myšlenek. Zpovídající se dáma patrně pronášela právě slova více méně bezvýznamná, jež nebyla v přesně logické souvislosti s předeslaným nějakým výjakým výrokem, jenž byl v duši zpovědníkově zbudil naznačený již pocit překvapení a úžasu. Po několika vteřinách se zdálo, jako by byly prsty nahmataly, po čem slídily; neboť ruka se sevřela, přemetla se trochu na stranu k malíčku a špičky palce a ukazováčku třely se o sebe, jako by něco žmolily. Náhle ustaly žmoliti. Ruka zůstala v ztrnulé posicí a začala se mírně chvěti, jako by nespočívala na pevném podstavci, a těžiště její bylo posunuto. Pohyb ten, a vůbec posice, kterou celá ruka zaujala, zdály se nasvědčovati nenadále zbuzenému napjetí. Po chvíli ruka zase se přemetla na plocho — dlaní dolů a začala pak úžasně rychle prováděti přímo nepostižitelné evoluce nejrozmanitějšího druhu. Byltě to v pravém slova smyslu horečný kalejdoskop pohybů a různých, ovšem, jen pouhý mžik trvajících ztrnulých situaci, o jakémž neměl jsem až dosud ani zdání. Zdálo se mi, že vyjadřuje ruka každou, byť sebe subtilnější myšlenku zvláštním, ovšem nevystižitelným a pro mne aspoň nesrozumitelným způsobem. Přikrčovala se a hned zase svrašťovala nebo docela v pěsť zatínala. Prsty pobubnovávaly buď všechny současně nebo jednotlivě. Chvílemi se roztahovaly a hned zase srážely. I pouhé klouby prstů zdály se vyjadřovati neb aspoň objasňovati rychle se střídající dojmy, myšlenky a pocity zpovědníkovy. Někdy hnětla celá ruka plochu prkénka, jako by prohýbala povolný plech a snažila se jej násilně promáčknouti. Klid, ztrnulost, náhlé oživení a hned zas ochabování svalů celé ruky nebo jen některých jejich částí střídaly se tak úžasně rychle, že přes zbystřenou pozornost nepostřehl jsem nežli momenty nejmarkantnější, obzvláště ony, jež se několikráte stejnoměrně opakovaly a zdály se tak naznačovati stejný nebo podobný pocit nebo takovou též myšlenku. Prodlením několika minut zdály se křečovité pohyby ruky prozrazovati podobnou vibraci nervů a svalů celého organismu. Pro mne aspoň přes to, že nevystihoval jsem ani jednotlivé myšlenky, neřku-li jejich souvislosti, nebylo nižádné pochybnosti, že v duši zpovědníkově děje se právě cosi zvláštního, abnormálního. Hřích nebo hříchy, z kterých se dáma zpovídala, nezdály se býti všedními, abych tak řekl panenskými nebo dětinskými, Nezpovídala se zde tudíž dívka nýbrž dle všeho žena s životem obeznalá, žena, která byla, ať již z příčin jakýchkoli schopna dopustiti se hříchu, který zbudil netoliko neobyčejný interes zpovědníkův, nýbrž jej také rozčiloval, ba i podivením úžasem odporem naplňoval. Chvílemi se mi zdálo, jako by tajuplná mluva ruky vyjadřovala jistý druh soucitu a soustrasti nebo nadějné útěchy; ale v celku přece jen jaksi nepřípadně nebo jen přeletmo. Hlavní ráz zůstal týž, jak jsem jej už označil: dojem hříchu, z něhož se dáma zpovídala, zdál se býti hluboký, mocný, vzrušující, ba rozčilující. Náhle ruka zpovědníkova zmizela s prkénka a dotknuvši se záclony prudce ji rozcloumala. Současně pohnula se i dáma, která byla až dosud jako zkamenělá socha klečela, tím způsobem, že pootočila hlavu, by mohla k zamříženému okénku zpovědnice pohodlně levé ucho nakloniti. Viděl jsem nyní část profilu tváře zahalené ponadzvednutým závojem, ale nerozeznal nežli vyčnívající brady. Couvnul jsem o krok stranou, abych, kdyby dáma pohnula hlavou ku předu, nebyl viděn. Tím octnul jsem se ještě blíže zpovědnice a zaslechl nyní chvílemi i šepot. Zpovědník šeptal patrně vyzpovídavší se hříšnicí slova útěchy a mravoučné pokyny, jak by se měla hříchům vyvarovati. Vždy jindy byl bych zůstal k výkonu tomu naprosto lhostejným. Ale po tom, co jsem byl vypravoval, nebylo divu, že napjal jsem nyní i sluch, abych možno-li, postřehl aspoň několik slov, jež by mi snad domněnky mé potvrdily neb objasnily. Ale přes všechno namáhání, i když jsem zúmyslně přistoupil ještě o krok blíže ku zpovědnici, nezaslechl jsem nežli pouhý šepot, někdy přitlumený, jindy hlasitější a často nápadně přerývaný, ale pro mne naprosto nesrozumitelný. Zpovědník buď že byl instinktivně opatrný nebo že ze zpovědnice, kde byl neviděn, zpozoroval člověka na blízku, k ukojení zvědavosti mé nepřispěl ani jediným slůvkem, ba ani jedinou zřetelnou hláskou, Někdy jsem zaslechl i temný, jako káravý hukot, z něhož vyznívaly drsné, neartikulované zvuky přísnosti, což zdálo se nasvědčovali, že jde o hřích nebo hříchy těžké, jež nazývá církev katolická smrtelnými. Domněnku tu potvrzovala i okolnost, že útěcha a napomenutí, jež zpovědník skytal vyzpovídané, trvaly nepoměrně dlouho, déle dvaceti minut. Konečně, když už jsem opět ztrácel trpělivost a napjatá pozornost má začala se rozptylovati, šepot ve zpovědníci ustal a zazněl z ní přitlumený loskot, jako by byl zpovědník sebou prudce pohnul a jinou posici zaujal. Couvnul jsem rychle o několik kroku od zpovědnice k pilíři. Dáma, která byla až dosud nepohnutě klečela, sklonila poněkud hlavu — patrně za tím účelem, aby dala na jevo zkroušenost, s jakou přijímala zpovědníkem udělované požehnání. Na to hlavu pomalu nadzvedla, a stáhnuvši si levou rukou ponadzvednutý závoj přes tvář vztýčila se netrpělivě, jako by se nemohla dočkati okamžiku, až bude propuštěna. Hned na to záclona nad dvířkami zpovědnice prudce zacloumala a pod ní objevila se opět ruka duchovního, ale tak, jako by ji stavěl na odiv nebo ji chtěl někomu před zpovědnicí podati. Vyzpovídavší se dáma sestoupila ruče se stupínku, políbila ze zpod záclony vyčnívající ruku a plíživě, nejistým, skoro potácivým krokem ubírala se směrem ku hlavními oltáři, kde před nízkým přepažením a sice skoro v prostředku poklekla, by vykonala závěrečnou modlitbu pokání, jež jí bylo uloženo. Všechny pohyby její byly provázeny opojným šelestem těžkého, hedvábného šatu. Leč ani nyní, když jsem jí mohl věnovati pozornost bedlivější, nemohl jsem přesně rozeznati, dívka-li to či žena. Krok její přes plíživou potácivost zdál se býti přece pružný a nasvědčoval mládí. Tolikéž štíhlá a přece vábně plná postava skoro nadprostřední velikosti a především malá ručka v černé rukavičce nasvědčovaly spíše mládí nežli věku pokročilejšímu. Když před hlavním oltářem poklekla, tvořila černá postava její v přitmělém chrámě v pravém slova smyslu elegantní silhouettu, na kteréž by bylo každé oko spočinulo s uspokojením. Sledoval jsem každý její pohyb a nepustil jí s oka, ani když již chvíli nepohnutě klečela. Teprve po několika minutách pohledl jsem zase ku zpovědnici. Ruka byla zmizela, záclona splývala v záhybech dolů bez hnutí. Duchovní uvnitř patrně se modlil neb o něčem přemítal. Vše jevilo po delší čas tutéž pošmurnou ztrnulost, jako když jsem si byl všimnul první zpovědnice se zataženou záclonou. Pozornost má obrátila se tudíž jinam. Porozhlednul jsem se po kostele a postřehl, že bylo se do něho zatím dostavilo asi třicet věřících, hlavně žen z chudších tříd, jež seděly nebo klečely v lavicích. Některé stály nebo klečely po různu těsně u lavic, jiné před jednotlivými pobočními oltáři. V popředí chrámu, poblíž vchodu zahledl jsem asi pět nebo šest mužů, hlavně starců, z nichž dva, nejstarší, patrně žebráci, stáli přihrbeně těsně u vchodu, kdežto ostatní seděli v lavicích. Přehledl jsem chrám takořka jedním oka mihem, aniž bych byl mohl věnovati něčemu bedlivější pozornosti, kterouž upoutala zase zpovědnice. Dvířka její se totiž s praskavým loskotem otevřela a ze zpovědnice vystoupil pevným a přece jaksi tlumeným krokem duchovní, který se ruče obrátil, dvířka zase přivřel a volným krokem ubíral se napříč chrámu směrem ku dveřím, jež na druhé straně vedou do sakristie. Při tom byl však tak poobrácen, že neviděl jsem mu přímo do tváře. Viděl jsem jen velkou, statnou, ramenatou a poněkud přihrbenou postavu muže v černém kněžském taláru a s rukama křížem před sebou složenýma. V jedné ruce držel buď modlitební knihu nebo něco jiného, čeho jsem nepostřehl. Když mihnul několik kroků přede mnou, neušel mi nápadně šišatý tvar hlavy s ryšavými, krátce přistřiženými vlasy, jež na skráních tvořily koketní, prošedivělé kudrlinky. Uprostřed chrámu obrátil se duchovní k hlavnímu oltáři, poklekl a požehnav se křížem, zase vstal a ubíral se napříč chrámu dále, až zmizel v otevřených dveřích v levé poboční lodi chrámové. Zmizením jeho zmizel poslední předmět výjevu, jenž mě byl dále nežli půl hodiny tak zaujal, že zapomněl jsem skoro, kde se nalézám a co se kolem mne děje. Bezúčelně a zcela nahodile rozhlédl jsem se opět po setmělém chrámě. Slunce bylo za mrakem, v chrámě panovalo pološero, v němž veškeré předměty, jež měly za slunného osvětlení ráz tak přívětivý, působily nevlídně. Vše, na čem zrak můj utkvěl, zdálo se býti pozamženo, ponuré a zvetšelé. Nikde nic se nelesklo, nezářilo. Jen krvavá světla věcných lamp plála intensivněji a tím i jaksi tajemně příšerně. Neubránil jsem se pocitu nepříjemnému a již jsem chtěl, jako již několikráte, chrám opustit, když mne prostý výjev opět z toho zdržel. Na kazatelně po levé straně hlavního oltáře, na kterou se vystupuje z chodby vedoucí do sakristie, tak že z chrámu není schodů viděti, objevil se náhle kněz — v pravém slova smyslu jako duch. Obrátil se k hlavnímu oltáři, poklekl a požehnav se křížem, zase vstal a otočil se, tak že jsem mu viděl nyní přímo do tváře. Na první pohled poznal jsem duchovního, jenž byl před chvílí opustil zpovědnici a kterého jsem byl poprvé zahledl jen se strany. Upřel jsem zrak svůj na jeho tvář, jako bych z ní chtěl vyčisti zpovědní tajemství; ale celá fysiognomie jevila mrazivý klid neb aspoň apathickou lhostejnost. Byla to tvář nad míru rázovitá: vysoké, skoro možno říci čtverhranné čelo bylo rozbrázděno nápadnými vráskami, sbíhajícími se paprskovitě ku kořenu velkého, zobákovitě zahnutého nosu se smyslnými chřípěmi. Vysedlé lícní kosti, zašpičatělá, poněkud pod krk sražená brada s hlubokou rýhou pod žábovitými ústy s úzkými, přimodralými rty a především přimhouřené, na pohled ospalé oči s odulými víčkami a skoro žhavě ryšavým, kudrnatým obočím — vše činilo dojem spíše odporný nežli příznivý a prozrazovalo více než padesátiletého muže neobyčejné fysické sily, tudíž i mocných pudů a vášní. Jedině jemná, skoro mladistvě svěží pleť, temné zarůžovělé líce a pololysá. šišatá lebka s přikudrnatělým a prošedivělým ryšavým vlasem na skráních dodávaly výrazu tváře ráz, jaký jevívají tváře starších mužů, kteří byli již dávno uvykli vášně své krotiti a dobrovolně nebo nuceně chovají se na vzdor drsné své povaze s umírněnou laskavostí. Několik vteřin postál kněz bez hnutí s hlavou poněkud vztýčenou, jako by se díval s přimhouřenýma očima v neurčité prázdno kamsi ku klenbě hlavní lodi chrámové. Na to hlavu pomalu sklonil a otevřev oči, upřel je zdánlivě přímo na mne. Zdálo se mi, jako by byl z očí těch šlehl útrpně káravý blesk. Bylyť to výrazné, velké, nejspíše bledě modré nebo šedé oči s nápadně rozšířenýma zornicema, patrně oči člověka krátkozrakého. V okamžiku, když se na mne zdánlivě upřely, působily jako slídivě tajemný pohled člověka, který se snaží pouhým pohledem vypátrati tajemství člověka, s kterým se setkává v životě svém poprvé. Skláněje hlavu, pronesl kněz šeptmo několik slov, jímž jsem neporozuměl a jež za hrobového ticha rozlehla se chrámem jako zahučení vichru. Současně zaskučel však venku vítr skutečně. Zalehl do oken chrámu a zalomcoval jimi, až zařinčely. Zdálo se mi, jako by byl zavířil i v samém chrámě. Pocítil jsem jemné ochlazení a zrak můj, sesmeknuv se na okamžik k jedné z věčných lamp, buď optickým klamem přelstěn nebo skutečně postřehl, jak se lampa mírně rozhoupává a vrhá chvějivě příšerné, zdánlivě zakrvavělé pruhy po podlaze. Hned na to pronesl kněz zcela zřetelně slova: „Bratři a sestry v Kristu! Poslyšte slova svátého evangelia na den sv. Anny, matky blahoslavené Panny Marie.“ Hlas jeho zněl dutě, jako by vypráhlé hrdlo každou slabiku namáhavě vyráželo, a nezměnil se, ani když monotonně jal se čisti z evangelia sv. Matouše verš 13., pak verše 44, až 52, Jedině ku konci hlas ten vzepjal se k nápadně ostrému, ale přece jaksi tajemně výstražnému akcentování slov: „Takť bude při skonání světa: vyjdou andělé a oddělí zlé z prostředka spravedlivých a uvrhnou je do peci ohnivé: tamť bude pláč a skřípění zubů...“ Závěrečnou větu pronesl pak s tak vzorně rhetorickým přízvukem, že zdálo se, jako by byl s kazatelny zazněl zvuk čepele damascénky. Na to začal kázati. Zpočátku zněl hlas jeho temně, skoro dutě a spíše šeptal, nežli zřetelně mluvil. Přeslechlť jsem nejen jednotlivá slova, nýbrž i celé věty, čímž mi ušla i souvislost celku. Vyrozuměl jsem jen, že jsou to slova, jež byla již nesčíslněkráte s kazatelem opakována, a pozornost má začala znenáhla ochabovati. Leč za nedlouho opět vzbuzena. Hlas kazatelův začal buditi můj interes. Byltě to jeden z oněch vzácných hlasů řečnických, schopných nesčetných modulací od nejemnějšího, skoro líbezně lichotného ševelu nejen až po duté, basové tony hrobové, nýbrž až po rozplameňující, po případě zdrcující zahřímání, jež proniká srdce jako zvuk pozauny; slovem jeden z oněch divuplných hlasů, jakýmž řečník podmaňuje sobě začasté posluchače tehda, když mluví přímo proti jejich přesvědčení. Po několika minutách byl jsem přesvědčen, že slyším mluviti muže, který dovede hlasem svým konati pravé divý v myšlení lidském — člověka, který může býti posluchačům svým právě tak blahoplodným, když nespustí pravdy a lidskosti se zřetele, jako nebezpečným, když sleduje v řeči své účel opáčný. Kazatel držel se zpočátku přesně v mezích církevních, vlastně evangelia. Prostě a jasně, že by snad byl i nechápavý a tupý mozek porozuměl, vykládal některá podobenství Ježíšova o království nebeském. Především ono, že království podobno jest pokladu skrytému v poli, jejž člověk skrývá a radostí nad ním jde a prodá všecko, co má, a koupí pole to. Po té podobenství jiné: že království podobno jest člověku, kupci, hledajícímu dobrých perel: a když nalezl jednu drahou perlu, odešel, a prodal všecko, což měl, a koupil ji... Na to jal se ve smyslu bible líčiti člověka jako křehkou nádobu smrtelnou, jako třtinu větrem se klátící, slovem jako bytost obdařenou svobodnou vůlí a přece bez vůle — bytost určenou ku blažeností a přece trpící, ať již svou vinou nebo bez viny té — bytost, která, byť i byla dosáhla dokonalosti nejvyšší, přece ještě nejméně sedmkrát denně hřešívá. A přešel pak k hříchu samému — k jeho prapůvodu, příčinám a účelům, k jeho významu pro toho, kdož se jím poskvrnil, i pro ony, kdož jím bez své viny trpí — a konečně – což mne v svrchované míře překvapilo — k významu hříchů v ohledu kulturně sociálním. Přiznám se, že jsem doposud ještě nikdy nečetl a neslyšel specifikovati různé ony skutky lidské, jež církev katolická zahrnuje pod slovem hříchy, tak jasně, přesně logicky a přesvědčivě jako tentokráte. S kazatelny nezaznívala běžná fraseologie bez ducha a bez citu, nýbrž vřelý, upřímně káravý a přesvědčivý výklad budící v duši posluchačově jasné a zcela určité představy a takové též city, z kterýchž i u člověka nejotrlejšího, nejzatvrzelejšího musilo dříve nebo později začít aspoň klíčiti — předsevzetí: nehřešiti. Opakuju s důrazem: jádro výkladu bylo v ohledu mravouky aspoň po mém náhledu zdravé a bezvadné, a přes to, že kazatel užíval často lapidarních podobenství a hyperbolických epithet biblických, působil na mne výklad přes všechnu prostotu svou jako zajímavá přednáška vědecká. Možná, že naslouchaje vždy pozorněji, nepostřehl jsem vlastní toho příčinu: že nebylo to totiž ani tak thema samo o sobě, aniž jeho rozvedení, ba ani způsob přednesu, nýbrž snad výhradně jen divuplný hlas kazatelův. Brzo zněl šeptmo, jako když otec vábí dítě k důvěrné poradě. Šepot mění se v laskavý ševel upřímného rádce a hned na to zní již chrámem plně a jasně mužné slovo varujícího nebo kárajícího otcovského soudce, jako když po ztichlém ševelu ve vrcholcích lesních stromů zazní odkudsi houkavě melancholický a přes všechnu podivínskost, ba strašidelnost jednotlivých tonů přece povzbuzující zpěv neznámého sice, ale přece jaksi povědomého původu. Chvílemi vybočoval hlas z naznačených mezí, jako když srdce již již překypuje, a kazatel snaží se city své přitlumiti. aby mu nediktovaly slov a tónů rozplameňujících. Já aspoň domníval se pozorovati, že zřejmě se přemáhá, že v duši jeho rozviřuje se znenáhla vždy žhavější proud myšlenek a citů, jejž snažil se násilně krotiti, A nemýlil jsem se. Za nedlouho nedovedl se již skoro opanovati. Když přešel k dalšímu podobenství: kterak bude o skonání světa — a začal vždy živějšími barvami líčiti hrůzy posledního soudu, nebyl již snad více pánem svého hlasu a své výmluvnosti, nýbrž jejich otrokem. Rozvinuje vždy barvitěji a plastičtěji hrůzyplný obraz, jaký dle legendy skytati prý bude svět a lidstvo, až nadejdou poslední okamžiky světa, zdál se býti úplně ve svém živlu, a hlas jeho právě v tomto líčení slavil triumf přímo úchvatný. Nebyl to více člověk, nýbrž jeden z oněch velkých duchů, kteří v dávnověku jako proroci hlásali lidstvu hluboké pravdy, a přes to že kazatelově středověku a pozdějších dob neměli začasté s proroky dávnověku žádné podoby, vznikla v duši mé zvláštní associací myšlenek představa poněkud jiná. „Tak a podobně asi“, pomyslil jsem si, „počínal sobě na kazatelně slavný dominikán Savognarolla— muž podobně výrazné, ba skoro ohyzdné fysiognomie, když hřímal proti neřestem své doby, proti přepychu a nádheře atd., a tisíce nádhery milovných žen snášely své šaty, ozdoby a šperky k jeho nohoum, aby byly spáleny na hranici...“ Avšak hned na to vznikl v duši mé obraz jiný, nesympatický, ba odporný, tak že jsem bezděky zaťal zuby, když jsem si pomyslil: „Tak a nejinak asi počínal sobě na kazatelně pověstný ničitel kacířských kněh českých Koniáš, když s řetězem kolem krku Učíval hrůzy soudného dne a ještě častěji bezměrná, přímo bestiálně rafinovaná muka pekelná, tak že posluchačstvo strachem a hrůzou jato chvělo se jak osyky a mnozí z toho i zšíleli...“ Představa Koniáše neodpovídala sice obrazu, jejž jsem měl živě před očima, ale vtírala se mi následkem stejného thematu kázání tak houževnatě, že budil se v duši mé znenáhla vždy větší odpor ku kazateli, jenž mi byl před chvílí ještě tak sympatickým. Zatím bylo se v chrámě ještě více setmělo nežli o zahájení kázání. Několikráte byl jsem pocítil chladné ovanutí větru, když buď dveřmi neb odjinud zavířil chrámem; několikráte zaslechl jsem zahučení vichru, zařinčení oken, ba postřehl i matné šlehnutí blesku a zaslechl temné zahřímání. Dle všeho stahovala se nad Prahou letní bouře; ale já známkám jejím nevěnoval skoro žádné pozorností. Absorbovalť ji skoro výhradně kazatel, jehož slova duněla, ba hřímala právě chrámem s rozplameňující vášní a s akcenty přímo zdrcujícími. Bylo to cosi, jako když v poctivém muži, plném života a zdraví vzplane oprávněný hněv proti padoušství nejhnusnějšího druhu a stupňuje se v nejnáruživějších tonech takořka ku zběsilosti. Slova plynula kazateli z úst jako divoký příval rozprouděné horské bystřiny strhující všechny hráze. Většiny slov jsem skoro ani nepostihoval; smysl jejich byl mi vždy více lhostejný— a přece jsem naslouchal jako u vytržení. Tak mocně působil na mne zázračný hlas člověka, který nemluvil mi z duše, nýbrž do duše pro tento druh líčení naprosto otupělé. Několikrát nemohl jsem se ubrániti mocnému pohnutí. Chvílemi jsem pocítil odporné zamrazení. Někdy se mi zdálo, jako bych nestál na pevné půdě — jako by se pode mnou podlaha chvěla — jako by se mi dělaly před očima mžitky — jako by kazatel ztrácel se v mlze a hned zase z ní vystupoval... Nevím, zda by mne bylo mohlo prodlením několika minut něco z polostrnulé zanícenosti vyrušiti kromě výjevu, jenž elementární silou obrátil náhle pozornost mou jinam. Zableskloť se tak intensivně, jako by stál celý chrám v plamenech a skoro současně zahřmělo tak mocně, že se chrám v základech svých několik vteřin otřásal. V zablesknutí postřehl jsem nápadně zřetelně fysiognomii kazatelovu. Zdálo se mi, že jest — příšerně rozvášněna... Slov, jež právě pronášel, jsem nepostřehl; ale ústa zdála se býti bezzubá — jako tmavá prohlubeň. Skoro v nerozdílném okamžiku upoutala však pozornost moji dáma klečící před přepažením před hlavním oltářem. Bylať se prudce vztýčila a obrátivši se strhla si závoj s tváře a zůstala tak chvíli jako v ztrnutí. V několikerém zašvihnutí intensivního blesku chrámem zahledl jsem zřetelněji i její tvář. Byla to dáma na pohled asi čtyřicetiletá — tváře ušlechtilých rysů — plavých vlasů... Jiného jsem nepostřehl... Jen se mi zdálo, že je tvář její ztrnule chladná jako zažloutlý vosk. Zatím rozpoutala se bouře nad Prahou v celé zběsilostí své. Vichr skučel a vyl, a mrskaje velké kapky deště a snad i kroupy do oken v dunivém ohlasu vířil chvílemi chrámem a tentokráte skutečně i věčné lampy rozhupoval. Plápolavá červená světla jejich vrhala paprskovité chvějivé prouhy na všechny strany, jako by po podlaze tekly stružky krve. Blesk stihal blesk, rachot hromu takměř ani neustával. Bleskem osvětlovaný krvavý odlesk věčných lamp přecházel chvílemi v oranžový odstín lesknoucí se jako matné zlato v plné sluneční září. Jiného neupoutalo pozornosti moji pranic; neboť vztýčivší se dáma jevila náhle tak nápadný nepokoj a rozčilení, že jsem bezděky o několik kroků postoupil. Neušlo mi, že se byla pootočila ku kazatelně a že dívá se patrně s podobnou ztrnulou zaníceností na kazatele, jako jsem se díval před chvílí já sám. V tom se opět intensivně zablesklo. Z prsou dámy vydral se nesrozumitelný výkřik zděšení a zoufalosti, a přes dunivý lomoz bouře zalehl patrně až k uším kazatelovým, jenž byl právě pronášel hřímavá slova hlasem přehlušujícím samu bouři. Ustal v prostřed větě, nebo ji ukončil hlasem přitlumeným jako člověk, jemuž byl proud řeči náhle přerván... Jak si dále počínal, nevím; upíralť jsem zrak na dámu, která i po výkřiku stála bez hnutí. Náhle se divoce zasmála a začala se sebe — trhati šat... Lidé, kteří byli v popředí chrámu až dosud zbožně naslouchali kázání, zvedali se a někteří s šumným lomozem chvátali blíže. „Co to?“ zaslechl jsem v nastalé vřavě houknouti s kazatelny a pohlednuv tam, spatřil jsem kazatele opírajícího se oběma rukama o kraj kazatelny a tak hluboce nakloněného, že mohlo vzíti tělo jeho každým okamžikem převahu. Ani nevím, jak se stalo, že byl jsem první u dámy, která si tak nápadným způsobem počínala. „Milostivá paní!“ oslovil jsem ji tonem skoro drsným. Stanula na okamžik a upřela na mne hluboké modré očí skoro vytřeštěně. „Co je vám? Přejete si něčeho?“ optal jsem se, nevěda skoro, jak ji osloviti. „Já — já?“ opáčila tonem svrchovaného udivení a tvář její jevila jednak mírné rozpaky, jednak cosi, jako když se o ústa pokouší křeč. Při tom stála vzpřímena. Obě ruce visely jí po stranách jako bez vlády. Šat na prsou byl na několika místech roztržen a prokmitala tu bílá košile. Stržený závoj ležel opodál, klobouk na hlavě byl posunut na jednu stranu, čímž celý zjev nabýval rázu poněkud komického. Byl jsem na rozpacích a věru nevím, co bych byl učinil, kdyby nebyli zatím přichvátali jíní, ženy a muži, vesměs stařeny a starci, kteří dámu obklopili, dávajíce posuňky i přitlumenými slovy podivení na jevo. I nyní ještě stála dáma mlčky a bez hnutí. Jenom zrak její těkal tak podivně nepokojně kolem, jako by hledal předmět, na němž by mohl utkvěti — ať již s uspokojením nebo s lítostí nebo s hněvem, „Co to?“ ozvala se konečně sama úzkostlivě. „Co se se mnou děje? Kde jsem?“ A jako z jedněch úst zazněly s různých stran konejšivé výklady, jež však splynuly v přitlumenou nesrozumitelnou vřavu. V tom roztáhla dáma obě ruce, jako by si chtěla udělati místa. Přímo před ní několik osob couvlo, ale hned zase postoupilo. „Co se tu děje?“ ozval se hned na to kazatel, kterýž byl seběhl s kazatelny a chvatným krokem blížil se k malému skupení, jež se rozstoupilo. V několika vteřinách stál kazatel tváří v tvář dámě. Nepromluvil, jako nepromluvila ona — a možná, že by byli oba setrvali v mlčení déle, než by se byl kdo nadál. „Filipe!“ vzkřikla náhle dáma tonem tak důvěrného překvapení, jako když sestra poznává bratra nebo otce. „Nezovu se Filip, nýbrž Ondřej!“ odtušil kněz přemáhaje své pohnutí. Po těchto slovech dáma o krok couvla a zalomivši rukama, začala se sebe opět trhati šat. „Zadržte ji!“ zvolal kněz a sám snažil se pomoci ženám, které jeho vyzvání uposlechly. Dáma však se jim za všeobecné vřavy prudce vytrhla a chtěla se prodrati obklopujícím ji davem. Po delším namáhání podařilo se konečně dámu poněkud ukonejšiti a odvésti jí do chodby vedoucí k sakristii a chodbou do sakristie. Většina žen a dva starci, jakož i kněz ji následovali. Já, skoro na rozpacích, zůstal poblíž vchodu k sakristii. Přiznám se, že jsem byl dychtiv zvěděti, jaký průběh výjev ten bude míti; ale nedověděl jsem se pranic podstatného. Po delší chvíli vrátily se některé ženy ze sakristie a z úryvkovitých poznámek jejich jsem se dověděl, že „je ubohé paní lépe — že se utišuje — že bylo posláno pro lékaře...“ Dle všeho jí nikdo neznal, ani kazatel, jejž byla — patrně v návalu nepříčetnosti — nazvala Filipem... Setrval jsem v chrámě ještě skoro půl hodiny, cekaje, až se bouře, která doposud ještě zuřila, přežene. Čím jsem se v duchu zabýval, netřeba vykládati. A rovněž asi netřeba snad ani připomenouti, že napadlo mi také, že část, vlastně tresť kázání byla nejspíše v jisté souvislosti s hříchy, z kterýchž se byla ubohá dáma zpovídala. Když pak se bouře přehnala, opustil jsem chrám v náladě skoro až chmurné. Unavení hlásilo se ku svému právu, a já se k domovu skoro až vlekl… Po dvou dnech dočetl jsem se pak v novinách, že v neděli, v den sv, Anny, v Kajetánském chrámě na Malé Straně o kázání jistá paní, jejíž jméno nebylo až dosud zjištěno, jevila návaly šílenosti a byla po lékařském ohledání dopravena do blázince. Po několik dní připomínal jsem si událost z chrámu Kajetánského častěji, nežli jsem se nadál... A podivno! V osamělých chvílích, kdy nám fantasie kouzlívá obrazy nejbarvitější a nejplastičtější, nepřipomínal jsem si skoro nikdy výjevu samého, nebo některé význačnější episody, nýbrž skoro vždy jen obraz, jaký byla v duši mé vzbudila výmluvná slova kazatelova, jimiž tak úchvatně líčil poslední dny lidstva — hrůzy posledního soudu... Představy něčeho, čeho nikdo z nás nebyl a nikdy nebude očitým svědkem, tedy představy pouhé obraznosti bez reelního podkladu, bývají však u každého z nás individuelní. Lidé nepružné obraznosti nemohou míti nikdy představ tak živých jako lidé s fantasií vznětlivou, kteří mohou činnost obraznosti podepříti analogickým nějakým případem ze svého života, jenž byl v duši jejich zbudil někdy představu, třeba jen vzdáleně podobnou. Lidem, kteří žili vždy v klidných, idyllických poměrech, ať již všedních a nudných neb občas jen lehtivě rozčilujících; lidem, kteří nebyli nikdy očitými svědky události budících v duši úzkost, strach a hrůzu ve všech možných stadiích nebo kteří úzkosti, strachu a hrůzy vůbec nikdy nepocítili, nemůže býti představa posledního soudu nikdy ničím jiným nežli mlhavou silhouettou budící jen matný pocit čehosi neznámého a nepocítěného. Kdo nestál nikdy — abych náhled svůj aspoň jediným dokladem povysvětlil — na návrší za zběsilé noční bouře a nepocítil jejich hrůz, nebo kdo nenalezal se nikdy uprostřed obrovského davu lidí rozjařených a rozvášněných, kdy se zdá, že již již rozzuří se nejzběsilejší boj na život a na smrt, nemůže míti ani přibližně případného pojmu o posledním soudu, jak asi tanul dle lapidárních rysů legendy na mysli onomu, v jehož duši byla se představa ta vyhoupla poprvé na základě zkušeností a dojmů obdobných. Jedině tím vysvětluji si také bezpříkladný a za našich dob skoro již nemožný účinek kazatelských triumfů v středověku a později, kdy věřící, kteří bývalí za oněch dob zhusta očitými svědky nejděsnějších událostí a katastrof při fanaticky úchvatném a v svrchované míře vzrušujícím líčení posledního soudu začasté i — zšíleli... Za naších dnů, kdy hromadné surové a zběsilé události středověku nejsou takořka již ani možný, nemohou i nejúchvatnější líčení posledního soudu buditi v posluchači nežli představy nepoměrně matnější. A tak také budilo líčení kazatele v Kajetánském chrámě v duši mé na základě vlastních mých zkušeností životních představu naprosto individuelní. Vím sice, že to nebyla představa posledního soudu samého, nýbrž jaksi pouhá jeho introdukce — možný prvopočátek posledních okamžiků lidstva. Vím také, že hrála v tom hlavní úlohu vlastní moje obraznost; nicméně ovzduší a hlavní rysy rozčilujícího, úzkost a hrůzu budícího obrazu zdají se mi býti tytýž neb aspoň podobny jako bez mála již před — půl stoletím. Spřádám tudíž obraz ten namáhavě z nitek vzpomínkových v celek pokud možná souvislý, ačkoli se mi zdá, že při nejlepší vůli nevystihnu snad ani pouhé silhouetty — Svět mi byl ještě, abych tak řekl, na sedm zámků uzavřen. Nebyloť mi ještě ani osm roků. Neznal jsem ničeho, nežli s čím jsem se setkával a seznamoval v uzoučkém kruhu rodinném, v nedaleké škole a v bezprostředním sousedstvu někdejší Oujezdské brány — v okruhu několika set kroků. Na tisíc, dva tisíce kroků od domova nebyl jsem ještě nikdy odvážil bez průvodu. — A přece stalo se tak kdysi za pozdního večera, aniž bych věděl, jak se to vůbec jen státi mohlo. Nepamatuju se nežli na některé okolnosti, jež případ ten předcházely. Kdysi za pošmurného zimního jitra oblekl se otec v šat sváteční a odešel do nedalekého kostelíčka. Bylo to všedního dne, tedy v době neobvyklé. Pamatuji se, že vrátil se otec rozlítostněn a zasmušen a že vypravoval vážně a s jakýmsi polotruchlivým zanícením o čemsi, co budilo onen druh nadějné soustrastí, jako když člověk, dlouho trpce zkoušený a již resignující z nenadání se doví, že konečně přece jest aspoň naděje v možný obrat k lepšímu. Pamatuji se také, že netýkalo se to otce, aniž kohokoli z rodiny bezprostředně, nýbrž čehosi, co mi bylo úplně cizí a naprosto nesrozumitelné. Od toho dne docházel k nám častěji než jindy ten onen otcův známý hovoříváno způsobem neobvyklým. Někdy šeptmo a skoro úzkostlivě tajemně, jindy zase s jakousi nadějnou bázlivostí a hned zase sebevědomě, odhodlané a rázně, ba skoro možno říci, se zápalem a rozčíleně. Zaslechl jsem nejen neobvyklá, druhdy neslýchaná slova, ale i taková též jména, jichž význam byl mi úplně temný, a vyrozuměl jen tolik, že projednávají se přípravy k neobyčejnému nějakému podniknutí. Možná, že po rozejiti se radících se také jsem se na mnohé, co mi bylo zvláště nápadno, otce dotazoval a že mi byla hlavní věc vyložena. Stalo-li se tak, jest jisto, že záležitost, o kterou šlo, přesahovala duševní můj obzor; neboť jinak nebylo by skoro ani možno, abych byl prodlením času skoro na vše zase zapomněl. Návštěvy ty den ode dne se množily. Výměna myšlenek zdála se býti vždy zajímavější. Přes to, ačkoli jsem mnohdy pozorně, ba napjatě poslouchal, neutkvělo mi z rozmluv těch pranic v paměti. Za nedlouho, patrně z jara — poněvadž jsem už zase vybíhal bos a bez kabátu — sešlo se u otce několik sousedů a známých současně a hovořeno nad míru živě, ba vášnivě. Přikrčen v koutku za postelí naslouchal jsem napjatěji než kdy jindy; ale ani tentokráte jsem nevyrozuměl, nežli že sběhlo se kdesi cosi neobyčejného, vzrušujícího, rozčilujícího. Pamatuji se jen, že v bezprostředním okolí domova panoval neobyčejný, jaksi sváteční ruch. Na ulici hemžilo se lidmi, kteří se vzájemně zastavovali a tajemně nebo významně si něco zvěstovali nebo vypravovali. Tu a tam stála i celá skupení a jedno tane mi i nyní po letech dosti živě na mysli. Vidímť velkého, obstarožného muže, obklopeného davem mužů, žen i dětí, a vykládajícího cosi, co budilo u naslouchajících nejrůznější myšlenky a pocity, zračící se zcela zřejmě ve všech tvářích. Nesměle připlížil jsem se ke skupení a naslouchal ze vzdálenosti několika kroků. Nezaslechl a nepostihl jsem však nežli jednotlivých slov a úryvkovitých vět, z nichž jsem praničemu nevyrozuměl. Zdá se mi však, že postihoval jsem tehdá v tvářích naslouchajících překvapení i udivení, pochybnost, nedůvěru i bázeň, slovem celou stupnici nejrůznějších a rychle se střídajících pocitů, což i v nezkušené duši mé, která všeho toho nechápala, zbudilo zvláštní pocit úzkostlivé stísněnosti, podobný tajemné předtuše nějaké katastrofy. Pamatuji se také, že zvláštní pocit ten takořka po celý den mne neopustil, a že — když konečně nadešel večer – zdálo se mi, jako by již již musilo nadejiti cosi překvapujícího, ba příšerného. Však právě v nejrozhodnějším okamžiku opouští mě paměť úplně. Nevímť a nemohu si naprosto připamatovati, tím méně vysvětliti jak se stalo, že mohl jsem býti onoho večera očitým svědkem události, která se vryla v paměť mou s tak elementární silou, že zdá se mi, jako bych viděl vše zase právě jen tak, jako tehdá. Pamatuju se zcela dobře, že byl jsem pod večer s matkou a nejmladším bratrem doma a že na stole hořela již svíčka. A přece — ať už se stalo jakkoli octnul jsem se za nedlouho kdesi v naprosto neznámé končině Prahy — uprostřed hlučícího davu... Jakým způsobem jsem se tam i odtamtud dostal, nevím, a také se nikdy více nedovím, poněvadž z osob, jež by mi to snad mohly vysvětliti, není více žádná na živě, Pamatuju se jen, že buď sám nebo v průvodu někoho zabočil jsem podle průčelí nějakého kostela do krátké a poměrně úzké uličky a z této přímo mezi dav lidí. Zpočátku neviděl jsem ničeho a slyšel jen hlučivý lomoz stupňující se chvílemi v ohlušující, ale jásavý řev. Za nedlouho octnul jsem se však na nějakém povýšeném místě, odkud byl volný pohled po celém okolí. I vidím podlouhlé prostranství, patrně nějaké náměstí – asi půl druhého sta kroků dlouhé a dvacet až třicet nebo více kroků široké. Po jedné straně jest průčelí pošmurné jednopatrové budovy, pak vysoká zeď, končící zděným podjezdem s velkými černými vraty. Po druhé straně — ze stavební čáry asi deset kroků do pozadí posunuta — stojí dvoupatrová palácovitá budova s vysokými okny a velkými, dokořán otevřenými vraty, jimiž jest viděti do dvora, za nímž rozkládá se zahrada s vysokými stromy vyčnívajícími po straně paláce i nad ohraničující zeď. Prostranství po délce své mírně se sklání. Nejdoleji viděti skupení nepravidelných domů s vysokými střechami a úzkou uličku, za kterouž napříč stojí vysoký dům s malými okny. A právě toto skupení domů tvoří na obzoru tak podivně a zároveň charakteristicky lomenou linii, že se všeho, co jsem viděly utkvěla mi tato linie v paměti tak věrně, že byla později, po mnoha letech jedinou známkou, dle které jsem za zvláštních okolností vedlejších náměstí to opět poznal. Celé prostranství jest naplněno lidem všeho druhu. Vidím hlavu vedle hlavy — nepřehlednou, nepostižitelnou směsici buď obnažených hlav nebo mužských a ženských klobouků, čapek, čepců a šátků různých barev — obraz nikoli nepodobný obrazu, jaký poskytuje tonoucí dav lidu. V rudé záři nesčetných smolných pochodní, jejichž kouř vznáší se jako mrak nad tísnícím se davem, má celé okolí ráz přímo příšerný. Kmitavý reflex pochodní odrážející se od oken budov zejména od oken paláce, z nichž ani jediné není osvětleno — nevylíčitelný hluk a lomoz, z něhož vyznívají jednotlivé výkřiky — vše to naznačený ráz jen zvyšuje. Imposantní a přece příšerný obraz ten, o jakémž jsem neměl až dosud nejmenší představy, budí ve mne pocit úzkostlivé hrůzy. Zdáť se mi, že každou chvíli může se státi cosi. čeho naprosto nechápu a přece se toho bojím – jako bych naslouchal nejstrašidelnější pohádce... A přece se dívám napjatě kolem a naslouchám, jako bych chtěl postihnouti každou podrobnost. Ale nevidím než obraz již naznačený a neslyším, nežli chaotický hluk a řev, z něhož vyznívají ohlušující vvkřiky. Náhle — zdánlivě beze vší příčiny vřava se tiší, až ztichla skoro úplně. Ještě před chvílí zmateně se tísnící dav stojí nyní bez hnutí jako by byl zkameněl. Všechny zraky jsou upřeny k jednomu otevřenému oknu paláce, v němž se byl objevil obstarožný nějaký muž. Chvíli panovalo kolkolem hluboké ticho, jako by každý dychtivě čekal, co se bude díti. Ale nedělo se pranic zvláštního. Jedině obstarožný muž u okna poněkud se nahnul kupředu, chvíli něco mluvil, načež daleko slyšitelným hlasem pronesl slova: „Jeden taškář už odešel — ostatní půjdou za ním!“ Nic více... Avšak co následovalo po pronesení těchto slov, vzdoruje popisu. Z obrovského zástupu zaduněl jako na povel skoro ohlušující výkřik souhlasu. Zdánlivě ztrnulý dav náhle oživnul. Mávání klobouků, čapek a pochodní za nevylíčitelné vřavy nebylo napohled nepodobno obrazu, jaký poskytuje ve válce útok bodákem, když se útočící srazí. Dav se místy rozstupoval a zase srážel směrem k paláci, jako by se chtěl každý prodrati blíže k místu, odkud byla pronesena slova, jež celý dav přímo elektrisovala. Hlučící a vášnivě gestikulující dav podobal se rozjitřenému zástupu vrhajícímu se s nadšeným jásotem do boje na život a na smrt. Z ohlušující vřavy vyznívaly jednotlivé výkřiky skoro šílené radosti a rozkoše. Nejinak, než jako by byly všechny vášně rozpoutány; ale nikoli vášně odporné a hnusné, nýbrž ušlechtilé, povznášející, imponující. A poprvé v životě svém zaslechl jsem z divoké vřavy provolávati jméno muže, v němž jest, jak nestranné dějiny učí, stělesněna nejhnusnější politická tyranie — jméno knížete Klimenta Metternicha... A jméno to vyznívalo z vřavy s tak vášnivým rozlícením, s tak neurvalou divokostí, že — kdyby muž ten býval na blízku, celý dav byl by se na něj vrhnul, aby jej rozsápal. „Pereat Metternich! Ať zhyne tyran!“ zahřmělo konečně z rozvášněného davu tak zřetelně a imposantně, jako by byl jediný člověk — ovšem obr obrů vykřikl — a ohlušující vřava duněla pak dále jako bouře, když se valí z hor. Náhle zanotoval poblíž paláce hudební sbor, jakousi píseň. Celý dav vpadl v ohnivý nápěv, až píseň vyzněla v hřímavý refrain „Hrom a peklo — marné vaše proti nám jsou vzteky...“ Co se dále dělo, nevím. Nepamatuji se na jiné, nežli co jsem byl právě úryvkovitě napověděl. Avšak i z kusé črty té jest zřejmo, že byly to první symptomy éry volnosti roku 1848, jak byly utkvěly v paměti hocha sotva osmiletého. Jiným ovšem byl význam události té více méně jasný. Neboť náhle — jako když se bouře přivalí z hor — rozletla se v únoru roku 1848 světem překvapující zpráva o skácení královského trůnu francouzského. Rafinovaná politická tyranie, která byla až dosud národy bez milosrdenství vyssávala a pokládána za nezranitelnou, objevila se náhle v pravém svém světle — jako nejohyzdnější, nejbezcitnější, nejsurovější nestvůra, kterou lze netoliko raniti, nýbrž snad i vyhladiti. Uhnětení, přirozených práv svých zbavení národové, kteří byli pokořující jařmo politického a sociálního útisku až dosud s přímo otrockou oddaností v nezbytnost snášeli, probuzeni z nenadání z mrákotné dřímoty. I stalo se, čeho se nikdo nenadál. Se všech stran ozval se dunivě mručivý hukot dlouho tutlané nespokojenosti, provázený z počátku jaksi nesmělým, později vždy zjevnějším, ba frenetickým jásotem nad vítězstvím hydry revoluce. Druhdy skoro neslýchaná slova a hesla: svoboda — ústavnost, práva a suverenita národa atd. — letěla od úst k ústům a budila všady tisícerý ohlas. Náhle se zdálo, jakoby byl konečně nalezen prostředek k napravení nesčetných křivd, jež byly až dosud na národech beztrestně páchány — prostředek, když právě ne k naprostému oblažení, tedy aspoň k poměrnému uspokojení lidstva. A jásot nad tím byl bezměrný... Kdo kdo, v jehož duši bylo se třeba jen porozbřesklo, každý byl ochoten přispěti ze všech sil k obrození společnosti lidské na základě přirozených práv... Vzrušení mysli změnilo se v rozčilení, ba v horečné rozjitření. Evropa náhle omládla. A u vědomí svěří, bujné, zdánlivě neodolatelné síly své snažila se setřásti jařmo tyranie. Bylo to cosi, jako opojný, omamující, chaotický vír rozpoutaných živlů — divoká, neurvalá bouře vyznívající v úchvatný, povznášející refrain ryzé lidskosti — —	 Pamatuji se sice na mnohou událost z památného roku 1848 dosti živě, obzvláště z doby, kdy usilováno o opětné potlačení svobody; nicméně kdy a kde se byla sběhla právě líčená událost a jaký byl asi její význam, zůstalo mi tajno i po letech, když seznámil jsem se i s dějinami doby té. Nedovedlť jsem se vůbec ani upamatovati, jakým způsobem dostal jsem se z neznámého mi místa událostí domů. Tanuloť mi jen na myslí, že vracel jsem se přes nějaký krátký kamenný můstek, po jehož jedné straně bylo slyšeti klepot mlýnů, pak klikatými ulicemi a podle dlouhých a křivých nějakých zdí, přes kteréž vyčnívaly košaté stromy, až octnul jsem se na břehu Vltavy a posléze v okruhu tehdejšího svého světa, poblíž někdejší Oujezdské brány. A nebýti pouhé náhody, po dnes bych nevěděl více, nežli co jsem byl naznačil. Stalo se tak právě týden po události v Kajetánském chrámě — za parného nedělního odpoledne v plné mrtvé saisoně, kdy každý, kdo vůbec může, opouští Prahu, by v přírodě pookřál. My, kteří tak činíme zřídka kdy a známe tudíž účinky mrtvé saisony, umíme je sice také všemožným způsobem paralisovati; nicméně mnohdy nás ta ona nahodilost přece jen vláká do liduprázdných, začasté k smrti smutných ulic a uliček pražských a připraví nám okamžiky, jež vzdorujou někdy všemu líčení. Stalo se mi tentokráte podobně. Zcela bezúčelně vyšel jsem z domu a zabočiv od řetězového mostu na ostrov Kampu, loudal jsem se dále, až jsem se doloudal na jedno z nejtišších a nejsmutnějších míst — na velkopřevorské náměstí. Přešed je, bezděky jsem se zastavil a obrátil se. Duší mou opanovala náhle nevýslovná tesknota. Přede mnou rozkládalo se místo, kde jsem jako hoch s kamarády často skotačíval... Po levé straně viděl jsem velkopřevorství maltánských rytířů, po pravé straně pak průčelí paláce hraběte Buquoye — vše tak známé a přece... I bylo mi, jako bych se byl octnul na pustém hřbitově a díval se do otevřeného hrobu, v němž byly spráchnivěly kosti bytosti nejmilejší. A duší letěla vzpomínka za vzpomínkou z dávných dob — s tak úžasnou rychlostí jako ve snu... Náhle se nápadně setmělo; patrně byl hustý mrak zahalil slunce... V témž okamžiku přeletí zrak můj i silhouettu skupiny domu směrem k ostrovu Kampa a já poznal charakteristickou lomenou linii, kterou skupení to tvoři na obzoru. „Zde a nikde jinde sběhla se památná noční událost,“ byla první myšlenka, která šlehla mou duší... „Ovšem v době, kdy zde ještě nebylo agátového stromořadí,“ pomyslil jsem si hned na to, rozhlížeje se pátravě kolem, zdali bych nevyslídil ještě snad jiných známek, dle kterýchž bych mohl památné místo zjistiti. Ale vše působilo na mne právě jen tak, jako jindy — bez jakékoli souvislosti s živým a plastickým obrazem z minulosti. Učiniv několik kroků zpět postřehl jsem, že jsou vrata paláce hraběte Buquoye dokořán. Skoro bezděčnou zvědavostí puzen vešel jsem do průjezdu, bych se aspoň ve dvoře poohlédl. V tom mi zastoupila cestu jakási stařena, patrně žena portýrova. „Není dovoleno, poohlednouti se po dvoře?“ optal jsem se, „I jen račte!“ odtušila úslužně. Postoupil jsem několik kroků a shledal, že jest i vchod do zahrady pootevřen. „Do zahrady se nesmí?“ podotkl jsem k ženě, která mě byla následovala až na dvůr. „Jen račte! Panstvo je na cestách,“ odtušila úslužněji nežli poprvé, „Děkuji, matičko,“ pravil jsem vděčně, rozhlížeje se po dvoře. Na to jsem postoupil a pozoruje, že se byla žena vrátila do průjezdu a zmizela, vešel jsem do zahrady. První pohled mě poučil, že to panská zahrada, jakých jsem viděl už na sta. Přes to jsem popošel, abych se v ní poohlédl. Sotva však jsem učinil jen několik kroků, shlédl jsem v pozadí zahrady stinnou besídku. Zaměřil jsem k ní a zabočí kolem hustého křoví octnul jsem se za nedlouho několik kroků přímo před vchodem do besídky, v kteréž seděl za stolem nějaký muž, skloněný nad spoustou nějakých listin. Uznal jsem za vhodné vrátiti se, ale dříve nežli jsem tak učinil, nadzvedl muž v besídce hlavu a zadíval se přímo na mne.. Poznal jsem kazatele z Kajetánského chrámu, kterého jsem byl před týdnem poprvé viděl. Ruče vztáhl jsem ruku po klobouku o zdvořile pozdravil. Kněz v besídce, maje obnaženou hlavu, rovněž tak přikývnul, Současně vstal od stolu a popošel před besídku, jako by se chtěl přesvědčiti, kdo jej vyrušuje. Uznal jsem za slušné popojiti, a neušlo mi, že páter upírá na mne zrak zkoumavěji, nežli slušnost dovoluje. „Račte odpustit, že jsem vás vyrušil, velebný pane!“ oslovil jsem jej, přiblíživ se. „Ah, nic nevadí,“ odpověděl dutě a přece vlídně. „Já dnešní práci svou právě již končím...“ Chtěl jsem připomenouti, že mě přivádí do zahrady zvědavost nudícího se člověka, ale páter mě předešel řka: „Nemýlím-lii se, nejsme si tak zcela cizí. Neráčil jste býti minulé neděle v Kajetánském chrámu Páně na kázání?“ Přisvědčil jsem. „Byl jsem tedy očitým svědkem nešťastné události, která se tam sběhla?“ pokračoval kněz tonem, z něhož zcela zřejmě vysvítal dotaz, kým jsem. Pověděl jsem tedy, představiv se. Sotva jsem pronesl své jméno, zvolal kněz překvapeně: „V tom případu jsme známější, než se vám zdá. Nepamatujete se na Filipa Vambeřického?“ „Ovšem že — ačkoliv už tomu asi deset nebo více roků, co jsme .se neviděli. Bývali jsme na nižších školách spolužáci a důvěrní kamarádi... Ale vy přece, velebný pane, nemůžete býti Filip...“ „Já ne,“ vpadl kněz; „ale Filip byl mým bratrem, ovšem skoro o patnáct roku mladším mne. Pamatujete-i se na bratra Filipa, mohu předpokládati, že upamatujete se snad také na mne. Já aspoň se na vás, vlastně jen na vaše jméno a někdejší fyziognomii pamatuji zcela dobře již z roku 1848., od kteréž doby jsme se ovšem oba k nepoznání změnili.“ Udivení mé se vzmáhalo. Marně však jsem se namáhal připomenouti sobě třeba jen jediný moment, z něhož bych byl mohl souditi na možnost mého setkání se s mužem, před kterýmž jsem právě stál, a také jsem se v tom smyslu vyslovil. „Napomohu vaší paměti několika slovy!“ odpověděl páter, „Nepamatujete se na jeden z nejpamátnějších večeru v krvavém témdni svatodušním roku 1848, kdy byla Praha z rozkazu knížete Windischgraetze bombardována a staroměstské mlýny zapáleny?“ Opět jsem přisvědčil a chtěl jen dodati, Že pamatuji se na mnohé výjevy, zejména na velkolepý, hrůzněkrásný požár doposud tak živě, jako by se vše to bylo sběhlo před několika týdny. Avšak páter mě opět předešel řka: „Dovolte tedy, bych vám několika slovy podal důkaz, že vím, kde jste za onoho večera meškal a co se dělo v bezprostředním vašem blízku.“ Po těchto slovech páter o krok couvnul a ukázav rukou dovnitř besídky, pravil: „Nebylo by libo, když už jsme se tak zvláštním způsobem, vlastně pouhou náhodou po tolika letech setkali, vejiti na okamžik do improvisované mojí studovny?“ Přiznám se, že mi pozvání to nebylo přes příliš milým, ale odmítnouti je nebylo takořka ani možné. Vešel jsem tudíž do prostorné besídky a zasedl k vybídnutí páterově za stůl, na němž bylo rozhozeno množství různých starých rukopisů, sešitů a knih. Páter zasedl přímo proti mně a upřel na mne zrak, jako by čekal na oslovení s mé strany. „Přiznám se upřímně, velebný pane,“ pravil jsem, abych vůbec něco pronesl, „že bych se byl toho, co se právě sběhlo, ani ve snu nenadál. Vešelť jsem do zahrady pouhou náhodou.“ „Věřím na slovo,“ podotknul páter s lehynkým pousmáním, „neboť velkopřerovské náměstí a tento palác už dávno nikoho ničím nevábí. I zahrada, jak vidíte, ničím zvláštním nepoutá... Vše tak prosté, skoro všední... A přece se k těmto místům víže tolik upomínek, jako snad..“ Nedokončiv věty učinil pravou rukou odmítavý posuněk, jako by chtěl vtírající se vzpomínky pouhým mávnutím ruky zaplašiti. Avšak hned na to ujal se opět slova řka živě a tonem skoro vychloubavým: „Vizte jen tyto rukopisy! Většina jich jest psána mou vlastní rukou...“ Bezděky vztáhl jsem ruku po nejblíže ležící listině s vyrudlým písmem; ale připomenuv si nediskretnost svého počínání položil jsem ruku pouze vedle listiny. Páter si toho patrně nevšimnul; neboť k vysvětlení, pronesených slov svých dodal: „Já byl totiž po nějaký čas tajemníkem hraběte Jiřího Buquoye. Přijalť jsem místa toho ještě jako studující práv roku 1847. a setrval v něm až do jara 1349, kdy jsem byl nucen opustiti Prahu a Čechy vůbec.“ Vysvětlení to nevzbudilo však v duši mé nejpatrnějšího zájmu. Pro okamžik zajímalo mě nepoměrně více, co byl páter předeslal, nežli jsme vstoupili do besídky, a proto jsem se otázal: „A jaký osud stihl vašeho bratra Filipa, velebný pane?“ „Zemřel před několika lety v poměrech dosti trudných, jako podučitel. Neviděl-li jste ho, jak jste prvé připomenul, po deset a více roků, tedy ani nevíte, že mu smrť byla vysvoboditelkou z bezměrných útrap duševních. Uvážím-li vše, co jej bylo stihlo, musím vyznati, že byl mezi nešťastnými snad nejnešťastnějším právě jen proto, že byl člověk rovněž tak duchaplný jako...“ Páter opět věty nedokončil, nýbrž přesunul řeč k předmětu, který mě zajímal pro okamžik nejvíce, řka: „Promiňte, prosím, že odchýlil jsem se od věci hlavní, od vzpomínky na naše setkání se roku 1843. Pamatujete-li se na požár staroměstských mlýnu pražských, musíte se také pamatovali, že onoho dne pozdě na večer na vršině nad vinici Bertramkou poblíž malostranského hřbitova tábořil dav lidí, sleduje odtamtud s úzkostí a bázní průběh událostí. Vy ovšem nemůžete se pamatovati na vše, co utkvělo v mé vlastní paměti, a proto dodám několik slov k vysvětlení: Byli to vesměs lidé, kteří po zahájení bombardování byli se utekli z nejbližšího okolí Oujezdské brány do vzdálenějších míst v nadějí, že budou svými životy jistější. Jak snad se pamatujete — leželi, seděli nebo stáli z časti po úbočí, z části pak na nejvyšším temenu vršiny dívajíce se na velkolepý obraz, jaký skýtala Praha a okolí v děsně krásném osvětlení hořících mlýnu. Večer byl dusný, obloha skoro jako krev a jenom tu a tam prokmitala nějaká hvězda. Od Prahy zazníval skoro neustále podivný nevylíčitelný hukot a lomoz, přerývaný občas dunivými ranami z děl a hromadně hrkotavým nebo jednotlivě praskavým zvukem výstřelů z pušek. A mezi lidmi, kteří byli na vršině nad Bertramkou všeho toho svědky, byl jste také vy... Souhlasí to s vašimi vzpomínkami?“ „Souhlasí,“ podotknul jsem živě a dodal: „Pamatuji se i na to, že tam byl i váš bratr Filip a nějaká plavovlasá dívka téhož asi stáří jako my, tedy asi osmiletá... A nejživěji tane mi na mysli velkolepý okamžik, kdy hořící báň staroměstské vodárny sřítila se s ohromným rachotem a sykotem do vody... V okamžiku tom stál jsem vedle své matky, která mne držela za ruku. Otec a starší jedna sestra stáli opodál. Vedle mé sestry pak stál váš bratr Filip drže za ruku plavovlasou neznámou dívku...“ „A na hranatého studenta, který ležel opodál vás ve vypráhlé trávě, více s nepamatujete?“ vpadl mi páter do řeči. „Nepamatuji, velebný pane!“ odtušil jsem. „Vyjímaje některé význačnější momenty splývá v paměti mé vše ostatní jako v mlze. Vímť jen, že když sřítila se báň vodárny do řeky, celý dav lidu kolem nás jako na povel vykřikl hrůzou a zděšením, a že hned na to kdosi před námi vyskočil se země s výkřikem: ,Vždyť do nás střílejí!‘ – načež celý dav v bezpříkladném zmatku utíkal s vršiny dolů k viníci Bertramce, kde strávil jsem s rodičemi, sestrou a některými jinými lidmi celou noc na slámě, již nám někdo rozestlal za hlavní budovou.“ „Nuže. mnohé, na co se více nepamatujete, mohu vám povysvětliti,“ pravil na to páter. „Mužem, jenž vykřikl: ,Vždy“ do nás střílejí[JS1]!‘ byl jsem já sám. Jedna kulka, vystřelená patrně s hradeb petřínských nebo s tak zvané hladové zdi, za kterouž byli umístěni granátníci, padla totiž přímo vedle mne a zaryla se do země... Já sám dostal jsem se na vršinu podobně jako vy. Byl jsem, jak už jsem připomenul, tajemníkem hraběte Jiřího Buquoye a bydlil zde v paláci. V den, který skončil zapálením staroměstských mlýnů, poslána mi po nějakém výrostku zpráva, že otec můj, který bydlil, jak snad víte, nedaleko Oujezdské brány, náhle ochuravěl. Jelikož byl vdovec a bratr Filip ještě malý hoch, rozhodnul jsem se dojiti pro bratra a učiniti, čeho vůbec byla třeba. Z Prahy jsem se sice dostal bez závady, poněvadž lidem opouštějícím místo ve branách obsazených vojskem nebráněno. Otec byl skutečně nebezpečně churav a prosil mě, abych aspoň bratra Filipa neopouštěl. Vyhověl jsem jeho přání; ale do Prahy jsme se více nedostali. Nevpustili nás... Když pak zahájeno bombardování Prahy, dopravil jsem otce za přispění několika milosrdných sousedů do vzdálenějšího a bezpečnějšího domu, nežli byl domek, jejž obýval, a učinil pak s bratrem po příkladu jiných sousedů a známých, to jest utekl se na Bertramku, kde domnívali jsme se býti v bezpečí. A tam setkal jsem se s rodinou důvěrného přítele hraběte Jiřího Buquoye, která se byla již před několika dny uchýlila z Prahy buď k příbuzným nebo přátelům na Bertramku a mně i bratrovi poskytla útulku ve vedlejší místnosti dočasného svého bytu. A dodám-li, že plavovlasá dívka, na kterou se pamatujete, že v okamžiku, když se sřítila žhavá báň staroměstské vodárny do vody, stála s bratrem mým blíže vás, byla dceruškou Buquoyova důvěrného přítele, domyslíte se, že ji patrně bratr můj vylákal na vršinu nad vinicí, aby byla i ona jako ostatní očitou svědkyní velkolepého nočního divadla... Co se později sběhlo,“ končil páter svůj výklad, „jest věcí vedlejší; já jen chtěl poukázati k tomu, že jste-li někdejším spolužákem a přítelem mého bratra Filipa, nejsme sobě i my tak cizí, jak se vám po opětném našem setkání v Kajetánském chrámě a před chvílí zde snad zdálo. Já aspoň znám někdejší rodinné poměry vaše velmi dobře a pamatují se na mnohé, co by vás mohlo zajímati.“ Poslední slova páterova dala rozmluvě naší zcela jiný směr a ráz. Kdo setkal se někdy náhodou s člověkem obeznalým s poměry jeho dětství, na které sám už se nepamatuje nežli jako v mlze, uvěří mi, že veškeren jiný zájem ustoupil do pozadí a že jsme si začali vyměňovati různé vzpomínky z dávných let, které ovšem neměly interesu nežli pro nás dva a především pro mne. V necelé asi půl hodině spřátelili jsme se tímto způsobem tou měrou, že zdálo se mi, jako bych neseděl tváří v tvář muži staršímu, s kterýmž jsem se nebyl ještě nikdy v životě svém setkal, nýbrž s člověkem, s kterým jsem se byl před lety často a důvěrně Stýkal a kterýž skoro každou větou budil v duši mé polo nebo již zcela zapomenuté vzpomínky nebo mi docela jednotlivými výroky povysvětloval tak mnohý moment mého života, jenž mi byl až dosud více méně temný. Poprvé a zároveň až dosud naposled byl jsem se setkal s člověkem, který maje vyvinutý smysl i pro momenty psychické, mohl mi tím neb oním nahodilým výrokem povysvětliti mnohou záhadu vlastního mého duševního rozvoje a proto není divu, že doptával jsem se na podivné a samého pátera mnohdy překvapující podrobnosti a nahodilosti, jež by byl každý jiný člověk pokládal za dětinství. Ochotný páter však, kterýž, jak se zdálo, sám byl jaksi povděčen, že setkal s es člověkem, s kterýmž se mohl v tomto směru, t. j. z části i o svém vlastním mládí rozhovořiti, odpovídal na mé dotazy ,s vzornou, přímo otcovskou shovívavostí, tak že rozmluva naše, zpočátku přece jen jaksi zdvořile chladná a odměřená, změnila se v brzku v rozhovor nikoli nepodobný důvěrné výměně vzpomínek dvou starých přátel. V brzku pozapomněl jsem nejen na diametrálně se různící naše názory v svět, nýbrž na vše, co člověku mého druhu činívá styky s lidmi tradicionelních názorů tak nepříjemnými, že se nám mnohdy zdá, jako bychom byli na scestí vlastně my... Avšak páter, nejen že neoponoval, když mi uklouzla věta méně tradicionelní, naopak — on sám, ovšem svrchovaně opatrně, pronášel se o mnohém tak nepředpojatě, že poznal jsem v něm v brzku jednoho z oněch v pravdě osvícených a mnohostranně vzdělaných vlasteneckých kněží, na jakéž bývala snad jedině naše vlast druhdy tak přebohata a kteří za jiných poměrů životních mohli by snad i státi v popředí moderní kultury. A přece zase, když jsem si v živé výměně vzpomínek náhle připamatoval, že to vlastně člen řádu Tovaryšstva Ježíšova — Jezovita — nemohl jsem se ubrániti lehynkému zamrazení, jako bych si byl připomenul, že hovořím důvěrně s člověkem, kterému jsem se byl až dosud z nejoprávněnějších důvodů — vyhýbal... Na štěstí páter ničeho nepostřehl, z čeho by byl mohl souditi na náhlou změnu v mém smýšlení a počal úryvkovitě vypravovati některé podrobnosti svého života, jež vzbudily můj interes, Reprodukuji však jen pouhou tresť. Byl synem nádenníka, který se živil nuzně mozolnou prací v různých někdejších zelenářských zahradách před Oujezdskou branou. Z mládí, obzvláště po smrti matčině, která podobně jako otec nádeničila a zemřela několik týdnů po porodu Ondřejova bratra, Filipa, zažil starší hoch všechny svízele a útrapy chudého studenta, odkázaného takořka ve všem výhradně jen na sebe. Byl však pro studium zanícen; studoval s napjetím všech sil a přes to, že nikdy nebyl mezi tak zvanými premianty, vystudoval gymnasium, ovšem s nehrubě příznivým, pouze obstojným prospěchem a dal se zapsati na universitu, aby studoval práva. Asi po roce seznámil se náhodou s hrabětem Jiřím Buquoyem, který jej přijal do služby jako svého tajemníka. Od té doby měl život v pravém slova smyslu dočasně zabezpečný. Bydlil v paláci a přes to, že úřad tajemníka zabíral mu mnoho času a nebyl, jak by se snad zdálo, žádnou sinekurou, zbývalo tajemníkovi přece ještě času k studiu vlastnímu. Byl svrchavně spokojen. Mohlť nyní vypomáhali i stárnoucími otci a bratrovi a také tak činil. Avšak rok 1849., tedy jaksi následky roku 1848. staly se jako mnohým jiným i jemu osudnými, V prvních dnech krvavého téhodne svatodušního r. 1848, byl se sice i on zúčastnil boje barikádního, ale za persekuce účastníků boje toho bylo naň náhodou pozapomenuto a nebyl ani obtěžován nežli jako svědek do bezdůvodném zatčení a uvěznění hraběte Buquoye. Za to v květnu r, 1849, kdy předsevzato nové zatýkání patriotův českých, uznal za vhodné, ba za nutné vyhnouti se tehdejší vojenské rakouské bohyni spravedlnosti co možná nejrychlejším a tajným uchýlením se do ciziny. Po nějaký čas žil na zdař bůh ze svých skrovných úspor v Mnichově, pak ve Stutgartě a posléze v Jeně, kde na podzim r 1849, pokračoval v studiu práv. Ale v brzku byl nedostatkem subsistenčních prostředků donucen zaměniti práva za theologii v Mnichově, kam byl jedním z bavorských přátel hraběte Buquoye doporučen. Dostudovav putoval do Říma, kde vstoupil do řádu Tovaryšstva Ježíšova, a v letech šedesátých byl mezi prvními jezovity, kteří přibyli z ciziny do Prahy. Dle toho byl jako tisíce jiných obětí roku 1848 a právě jen tím usmířil mne se svým stavem tou měrou, že když vypravování své skončil, pocítil jsem cosi jako upřímnou soustrast a setrval v mlčení. Možná, že pokládal to páter za známku jakési lhostejnosti ku svému vypravování, neboť hned na to opět se ozval, řka: „Promiňte, prosím, že snad jsem vás svým všedním vypravováním poněkud nudil...“ „Naopak, velebný pane,“ vpadl jsem náhle upamatován, „Vypravování vaše, zejména zmínky o roce 1848. mají pro mne obzvláštní zajímavost; neboť bez jedné z mých vzpomínek z roku toho nebyl bych se s vámi zde vůbec ani setkal.“ „Jak to? optal se živě se zjevnou zvědavostí. Pověděl jsem, Naslouchal pozorně, ba napjatě, když jsem se v stručnosti zmínil o první politické demonstrací, které jsem byl očitým svědkem, aniž bych věděl, kde se vlastně sběhla a jaký byl její význam. Když pak jsem dodal, jakým způsobem jsem konečně po letech náhodou místo nezapomenutelné události poznal a zvědavostí puzen vešel do dvora a odtud do zahrady, neušlo mi, že jeví páter neobyčejný interes takořka na každém slově, jež jsem pronášel, „K neuvěření, jak se někdy události a osudy lidské proplítají!“ zvolal, když jsem dopověděl, „Nemýlíte se!“ pravil pak vzpomínavě, „Událost ta sběhla se skutečně roku 1848. zde na velkopřevorském náměstí, kolem něhož se dnes takové množství našich vzpomínek seskupilo. I já byl očitým jejím svědkem. I do mé paměti vryla se a to z důležitých příčin přímo nevyhladitelně.“ „Mně však zůstal význam její úplně temným,“ podotknul jsem s důrazem na poslední dvě slova. „Opravdu?“ podivil se páter. Přisvědčil jsem. „Mohu tedy i v tomto případu nápomocí vaší paměti aspoň vzhledem k tomu, co jste se byl o roce 1848. dozvěděl snad později z různých spisů nebo z vypravování účastníků,“ ujal se slova páter. „Dne 14. března roku 1848. zaslal hrabě Jiří Buquoye, o němž se tehdá všeobecně soudilo, že jest pouhý internationální vědátor a česky vůbec ani neumí, národnímu výboru, jenž se byl krátce před tím ustavil, osm tisíc zlatých jako příspěvek na uhražení výloh spojených s vysláním deputace českého národa do Vídně k císaři Ferdinandovi. Když pak den na to došla z Vídně do Prahy zpráva o pádu Metternichově a prohlášení konstituce, improvisován večer k paláci Buquoyovu velkolepý průvod s pochodněmi. Buquoy objevil se jásajícímu lidu v otevřeném okně, a za hrobového ticha oslovil napjatě naslouchající lid stručnou českou řečí, která vyzněla v drsná, ale bezpříkladně účinná památná slova: ,Jeden taškář‘ — slovem tím byl míněn Metternich — ,už odešel; ostatní půjdou za ním!‘“ „Od té doby,“ pokračoval páter po malé přestávce, „byl a zůstal stařičký hrabě Buquoy, jak víte, vřelým a upřímným stoupencem české věci. Když pak za nedlouho po vítězství soldatesky hydra reakce poznovu zahájila svou činnost, aby se vymstila na všech, kdož ji byli jakýmkoli způsobem na krátký čas zbavili neobmezeného panství, prohlášen vetchý stařec nejen za hlavního náčelníka domnělého pražského spiknutí, nýbrž i za kandidáta českého trůnu královského, kdyby se bylo revoluci podařilo dynastii rakouskou s trůnu svrhnouti. Následkem pověsti té byl palác Buquoyův z rozkazu vyšetřující vojenské komise úředně prohledán, stařičký hrabě — přes to, že nenalezeno žádných podezřívajících dokladů, — zatčen a do vazby na Hradčany dopraven. Po několika týdenní vazbě byl ovšem zase jako nevinný na svobodu propuštěn; ale, jak snad víte, v necelých dvou letech zemřel a jest dnes jako tak mnohý z vynikajících rodáků českých — zapomenut.... A všeho toho, vyjímaje ovšem dobu po květnu 1849 jsem očitým svědkem a jsem snad dnes již jediný člověk kterýž může o duchaplném, ba přímo geniálním filosofickém hloubálkovi nebo-li hraběti-podivínovi, jak jej druhdy nazývali, podati hodnověrné některé zprávy z vlastního názoru.“ Po těchto slovech páter tak nápadným způsobem vstal a učinil pravou rukou tak zvláštní odmítavý pohyb, že se mi zdálo, jako by jej byla společnost má již unavila Vstal jsem tudíž také a pronesl obvyklou za takových okolností omluvu, řka: „Račte, velebný pane, prominouti, že jsem vás tak dlouho obtěžoval. Ale věřte, že jsem vám nejvřelejším díkem zavázán; neboť až dosud neskončil snad ani jediný den tak zvané mrtvé saisony v mém životě tak nepředvídaně zajímavě.“ „Ah, nikoli!“ odtušil páter živě. „Vy mně nejste ničím zavázán; naopak — já jsem nejvřelejším díkem zavázán vám!“ „Není možno, velebný pane,“ připomenul jsem s úsměvem, pokládaje slova ta za pouhou zdvořilost. „A přece pravda,“ odpověděl tonem skoro elegickým, „Po celé ta léta, co dlím zase v Praze, žiji v úplném ústraní pouze svým povinnostem. Nestýkám se skoro s nikým, kdo mi býval druhdy blízký. Většina dávných přátel jest už mrtva, ostatní pak se rozprchli do světa a těm několika málo, kteří žijí v Praze, a snad by se na mne ještě upamatovali, jsem zajisté více nežli lhostejným. Žiji tedy, abych tak řekl, spíše již jen pouhým vzpomínkám, nežli přítomnosti. My, kteří stárnouce uzavřeli jsme již účty svého života a skoro již ani nedoufáme; my, kteří víme, že kámen života našeho už dávno neletí do výše, nýbrž po léta klesá, a jest snad už jen několik pídí vzdálen od dopadnutí — my všichni, věřte mi na slovo, vítáme skoro s neuvěřitelnou radostí každou pohnutku, ba každou vzpomínku, která nás uvádí v duchu zpět v ty doby nadějných illusí mládí nebo — jak bychom to nazvali... A právě dnes po nahodilém setkání se s vámi vzbuzeno bylo v duši mé tolik milých vzpomínek, jako snad ještě nikdy. A žel jen, že — jak pozorujete — již se stmívá.“ „Mně by to, velebný pane, nevadilo,“ připomenul jsem s přízvukem ochoty. „V tom případu, libo-li vám, můžeme ještě chvíli...“ připomenul, aniž by byl věty dokončil a usedl. Učinil jsem po jeho příkladu. Avšak pásmo rozmluvy bylo již přerváno. Mluvili jsme o věcech lhostejných, bezvýznamných, jako bývá zpravidla, kdykoli se stane, co se stalo nám. Neměliť jsme na tom, o čem jsme právě rozpřádali řeč, společného zájmu. A jenom náhodou se stalo, že po nějakém čase zabočila rozmluva zase k thematu aspoň pro mne zajímavému. Páter byl totiž pronesl mimochodem jméno hraběte Buquoye a já k tomu a sice taktéž jen maně podotknul, že první politická demonstrace česká roku 1843. byla mi vždy jaksi mlhavou představou začátku posledních dnů lidstva posledního soudu. „I po mém kázání, jemuž jste byl minulé neděle v Kajetánském chrámu Páně přítomen?“ optal se páter s neobyčejným interesem. Přisvědčil jsem. A k vysvětlení vypravoval jsem, jakým způsobem jsem se byl v chrámě octnul, čeho jsem tam byl svědkem, a zejména, jak jsem se snažil z pohybův zpovědníkovy ruky a všeho, co je provázelo, jakož i později následovalo, vytušiti — zpovědní tajemství, „A vytušil jste něco, co by se vám zdálo býti aspoň pravdě podobným?“ optal se páter, jenž byl nápadně pozorně naslouchal. Pokrčiv ramenoma, odpověděl jsem po pravdě, že nepostřehl jsem než jednotlivé momenty, z kterýchž bylo lze snad souditi na okamžitý dojem těch oněch slov na zpovědníka, tedy jaksi jen na povšechný ráz hříchů, z kterýchž neznámá a mnou neviděná dáma se zpovídala, a dodal, ze právě následující na to kázání o posledním soudě dotvrdilo jaksi mé mínění, že šlo tu o hřích neb o hříchy smrtelné. Páter naslouchal i tomuto mému výkladu se zjevným interesem; ale když jsem skončil, zavrtěl mírně hlavou, jako by dával na jevo, že jsem se mýlil a pravil: „Dle všeho soudíte, že kázáni mé bylo v jisté souvislosti se zpovědí?“ Přisvědčil jsem. „Ale tomu není tak, odtušil chladně. „Byltě právě den sv. Anny, na který jest thema o posledním soudě předepsáno.“ Přiznám se, že zřídka kdy v životě mém působila na mne negativní odpověď na některé mé tvrzení tak nepříjemně jako tentokráte, Nemohlť jsem se ubrániti zřejmým rozpakům, když páter po chvíli dodal: „Kdyby tomu bylo tak, jak jste soudil, mohl, ba skoro možno říci: musil byste mne míti jaksi mravně nebo psychicky v podezření vědomé a skoro zúmyslné spoluviny strašné katastrofy, která následovala.“ Prostá a přece tak přesvědčující slova ta dotkla se mne až bolestně. Chtěje chybu svou napraviti, snažil jsem se nediskretnost svou pokud vůbec možná omluviti. Ale páter naslouchal, jak se zdálo, jen na půl ucha a když jsem domluvil, ujal se slova: „Záležitost, o kterou jsme právě náhodou zavadili, jest, věřte mi, takového druhu, že poprvé v životě lituji, že musím šetřiti zpovědního tajemství. Kdybych vám mohl jen napověděti, z čeho se nešťastná žena zpovídala, nabyl byste okamžitě úplného přesvědčení, že katastrofa, která následovala, nebyla v nižádné souvislosti se zpovědí, nýbrž nejspíše — a k tomu se snad mohu upřímně přiznati, poněvadž se to nestalo mojí vinou — pouhého kázání o posledním soudě. V tomto vzhledě pokládám se bez své viny vinným. A mám-li nebo smím-li býti upřímným, tedy se vám vyznám, že právě dnes a sice zde zahájil jsem pátrání po prostředku, kterýmž po mém náhledu jedině snad bylo by možno domnělou nebo skutečnou vinu moji odčiniti.“ Nepředvídaná tato upřímnost páterova mi skoro imponovala, Tušil jsem, že jde o cosi svrchovaně zajímavého, a zároveň tajemného. Zrak můj bezděky zakroužil po listinách sešitech a knihách po stole rozhozených, „Rozumím vašemu pohledu,“ ujal se slova páter, „Nechcete se optati přímo; ale po tom, co bylo takořka proti naší vůli napověděno, pokládám za nutné aspoň pouhé povysvětlení. Přiznám se vám, že strašná katastrofa, jejímž svědkem jste byl v chrámě Kajetánském, učinila na mne dojem přímo zdrcující. A to nikoli jen sama o sobě, nýbrž hlavně proto, že nešťastná bytost, kterou stihla, není ani mně a snad také vám — neznámou. Jeť to táž plavovlasá dívka, o kteréž jste se byl sám zmínil, že pamatujete se na ní jako ve snu, jak o požáru staroměstských mlýnů roku 1843 stála s bratrem mým Filipem opodál nás… Otec její, teprve před nedávnem zemřelý, byl jedním z nejbohatších obchodníků pražských a děkoval základ k zámožností své skoro jedině důvěrnému příteli svému hraběti Jiřímu Buquoyovi, kterýž slynul časem svým také jako vynálezce a zdokonatel mnohých praktických strojů a hospodářského i technického náčiní a příteli svému nejen radou, ale i jinak byl nápomocen, aby vynálezy ty obchodně zpeněžil. Otec umožnil dceři své, milovanému jedináčkovi, život přímo závidění hodný. Byla svrchovaně šťastnou až do osudného okamžiku, kdy — náhle zvrhla se blaženost její v svrchované neštěstí, kdy z vroucně, vášnivě milující a vzorným chotěm svým rovněž tak milované žínky, oplývající vším, čím může zámožnost život lidský zpříjemníti, stala se v pravém slova smyslu tichá — mučennice... Já sám původu jejích duševních muk neznám, ale z toho, co mi byl bratr můj Filip — krátce před svou smrtí důvěrně napověděl, zdá se mi, že hlavní, ne-li nejhlavnější příčina jejich náleží na účet — bratrův... Více a snad vše vyzvěděl nebo vyzví lékař-psychiatr, jehož hlavní péči byla v blázinci svěřena; neboť, když jsem se po jejím osudu v ústavu poptával, bylo mi napověděno mnohé, z čeho tak lze souditi. Kdyby vás zajímalo, mohl byste snad sám...“ Poslední slova pronesl páter jaksi polochtě a polonechtě, jako by byl na rozpacích, může-li k něčemu podobnému radit, a umlkl, jako by mu došlo pásmo myšlenek, nebo jako by byl zúmyslně výklad svůj tímto způsobem přerušil. Nemohu sice říci, že by byl páterův výklad zvědavost moji obzvláště podráždil, neboť někdejší osudy bytosti, o kterou šlo, byly mi přece jen skoro lhostejný. Přes to uznal jsem za vhodné připomenouti, že tak při příležitosti učiním. Nepoměrně větší zvědavost vzbudila však teprve po tomto výkladu dřívější poznámka páterova, že zahájí pátrání po spasném nějakém prostředku, a proto jsem opatrně svedl zase řeč k tomuto thematu. Páter však poprvé nezdál se býti nakloněn k tak upřímnému výkladu, jakým mě byl v průběhu rozmluvy několikráte v pravém slova smyslu překvapil. Počal sice obšírněji vypravovati o některých marotách a podivnůstkách hraběte Jiřího Buquoye, o jeho důmyslu a přímo geniálnosti jako myslitele — zmínil se i o jakési spise, jejž jako tajemník Buquoyův opisoval a jenž prý naň učinil tak hluboký dojem, že i nyní po letech nemůže jinak, nežli souditi, že kdyby spis ten byl vydán tiskem, kdyby myšlenky a názory v něm vyslovené zpovšechněly, statisíce lidí byly by díkem zavázány jeho původci, jehož zapomenuté jméno na jisto by se zaskvělo mezi mysliteli a vědátory prvního řádu. Avšak o obsahu zázračného spisu toho se nezmínil ani slovem. Pravil jen, že připomenul si jej po mnoha letech bezprostředně po nedělní katastrofě v chrámě Kajetánském a poněvadž se mu zdá, že mohl by snad i v tomto případě působiti jako duševní lék, že rozhodnul se slíditi po něm v archivu a knihovně hrabat Buquoyů. „A poněvadž mne práce v archivu a v knihovně, kde slídím už pátý den, za dnešního vedra unavovala,“ končil svůj neurčitý výklad, „dal jsem dnes odpoledne přinésti sluhou některé fascikle sem do besídky a ještě teď, když už se tak připozdilo, musím je dát odnésti, kam patří.“ Poslední slova zřejmě nasvědčovala, že přeje sobě páter nyní sám, abych jej opustil. Vstal jsem tedy a poděkovav ještě jednou co nejvřeleji, rozloučil jsem se. Za všední výměny praobyčejných frásí doprovodil mě páter až k zahradním dveřím, kde mi podal ruku, Bezděky mi napadlo, že to táž ruka, z jejíž mimiky snažil jsem se před týdnem vyzkoumati zpovědní tajemství, a skoro jsem stisknutí její ani neopětoval. Rozloučili jsme se tudíž chladně jako dva lidé, kteří se byli delší čas namahali o něčem se dohodnouti a posléze se přesvědčili, že to vůbec není možné... Zřídka kdy vracel jsem se, obzvláště za nudné mrtvé saisony — z nějaké, ať již jakékoli vycházky domů zpočátku tak podivně, skoro bych řekl elegicky příjemně vzrušen jako tentokráte. Skoro se mi zdálo, jako by ze zahrady hraběte Buquoye vracel se člověk zcela jiný, nežli jaký tam byl — vešel. Páterem napověděné nebo doplněné vzpomínky z mládí vzpružily celý roj vzpomínek jiných, nepoměrně živějších a po případě zajímavějších. Jednotlivé obrazy z dávné i nedávné minulosti mihly před duševním zrakem mým v kaleidoskopickém víru, jako když člověk, octnuv se z nenadání na místě, s něhož jest volná vyhlídka do kraje, snaží se jediným rozhlédnutím se přehlednouti celé panorama, jež se před ním rozkládá. A jak už v takových okamžicích obyčejně bývá — já pocítil za nedlouho zvláštní druh rozlítostnění. Napadlo mi, jak chudičkou, ba přímo žebráckou jest celá moje minulost s nepřehlednou řadou drobných svízelíčků, jež jen škádlívají, rozlaďují, unavují a nikdy nerozpalujou k vášni a náruživosti, slovem jak politování hodným, ba pošetilým byl skoro celý můj život bez odvahy k energickému zápasu o sám život. A neurčitá až dosud lítost, která se mne byla zmocnila, změnila se v onen druh zžíravé trpkosti, jaká se zmocňuje člověka připomínajícího si v osamělé chvílí promarněný nebo lehkomyslně zmařený život svůj. Avšak hned na to jako zázrakem šlehla duší myšlenka, že přece ještě není vše tzraceno[JS2], že možno snad ospoň [JS3]zbytek života vykořistiti rozumějí — vzepříti se a nedati se smykati malomocně tak zvanými poměry suchoparnou písčinou jednotvárné pravidelnosti, jaké jsem byl prodlením posledních let uvyknul, „Do světa!... Do světa — mezi lidi!“ [JS4]hučel mi tajemný vnitřní hlas do duše. Ale když jsem se rozpomínal, kam a jak bych se měl vydati. abych zahájil nový život, shledal jsem, že poměry ukován nejsem vlastně ani svým pánem a že — i kdybych jím byl — v širém světě přece bych už nenalezl nikdy, co by mě tam bylo snad před lety zajímalo... „Aspoň tedy mezi lidi vůbec!“ napadlo mi. „A třeba jen k jedinému člověku, jehož osud by tě zajímal, jehož minulost stála by za sledování, jehož duše stála by za zkoumání!“[JS5] V okamžiku tom napadla mi šílená z chrámu Kajetánského a já si pevně předsevzal, že uposlechnu vyznání páterova a dostavím se do ústavu choromyslných, abych upřímně pověděno — studiem života a minulosti nešťastné ženy pokusil se o zahájení nového duševního života vlastního. Octnuv se, poněkud již unaven, doma, ulehl jsem. Po nějaký čas vířily ještě vzpomínky a různé myšlenečky mým mozkem, ale jedna po druhé ztrácela se v mlhách dostavující se dřímoty, až jsem konečně usnul. A když pak jsem z rána po tvrdém zdravém spánku osvěžen procitnul, byl jsem zase tímže člověkem bez odvahy k novému životu jako z rána den před tím... Napadlo mi sice, co jsem si byl minulého večera předsevzal; ale když jsem si připomenul, že seznámil jsem se s pražským ústavem choromyslných již před lety, že v něm nyní z lékařů nikoho neznám a že na mne právě čeká neodkladná práce literární, zapřáhl jsem se jako kdy jindy do obvyklého jha piplavě úmorného čmáříkování, v kterémž všechna má předsevzetí v několika hodinách utonula. Avšak což naplat! Mrtvá saisona — doba nesnesitelných veder, za kterýchž, jak se zdá, i lidské mozky vysýchají neb aspoň dočasné pousínají — jest zabijákem i práce zpola mechanické a osvědčila na mne svou neodolatelnou moc i tentokráte. Po několika málo dnech byl jsem tak znaven, ba skoro vysílen, že uznal jsem za nutné podniknouti k osvěžení jeden z oněch jednodenních výletů, jež mi přátelská ochota občas umožňuje, a vyjel jsem si z rána do Plzně s úmyslem, že vrátím se večer zase domů. A také jsem úmysl svůj jako již nesčetněkráte provedl, aniž by se bylo něco sběhlo, co by stálo za pouhé připomenutí. Nazpět jel jsem v kupé sám a nudil se až do Karlova Týna, kde přisedl mladý doktor lékařství, jenž byl podnikl z Prahy půldenní výlet z těchže asi důvodů jako já- — Znal jsem ho již jako studenta. Ale po promoci, když zahájil praxi v nemocnici, zmizel mi na nějaký čas s očí, tak že jsme se nyní pozdravili jako polo známí, kteří se už dávno neviděli. Zpočátku bavili jsme se obvyklým způsobem: výměnou všedních dotazů a takových též odpovědí a skoro jest jisto, že bychom byli za nejvšednějšího hovoru dojeli až do Prahy, kdybych se nebyl v pravdě jen náhodou zeptal, kde jest domicilem a kdyby mi nebyl zcela lhostejně odpověděl, že jest už asi po dva roky sekundářem v ústavě choromyslných. „Nebyla k vám do ústavu asi před devíti nebo dvanácti dny dopravena nějaká dáma, která zšílela v Kajetánském kostele?“ optal jsem se s nelíčeným interesem. Přisvědčil ledabylo, jako potvrzuje neinteresovaný člověk zprávu o všedním nějakém případu. „Co soudíte o její chorobě — smím-li ptát?“ ozval jsem se skoro dychtivě. „Znáte ji snad?  Zajímá vás?“ opáčil mladý lékař, jevě nyní sám jakýsi interes. Pověděl jsem, že jsem byl náhodou svědkem, když choroba u ní propukla a že bych rád zvěděl, jakého asi druhu jest. „Ah, všední, nejvšednější případ!“ odtušil tázaný. „Pouhá hysterie, — tedy choroba v jistých případech vyléčitelná. Myslím, že za měsíc bude z ústavu propuštěna...“ „A nemohl bych ji spatřit?“ „Zajímá-li vás, přijďte, kdykoli vám libo!“ odpověděl ochotně. „Ale v ohledu psychiatrickém jest to případ tak všední, že nemohu vám skoro udati ani žádného význačnějšího symptomu, Nemocná chová se zcela normálně. Rozčilení dostavuje se jen sporadicky a, pokud bylo až dosud zjištěno, znenáhla ochabuje. V posledních třech dnech alespoň už nebylo daleko tak intensivní, jako před tím. Jediné, co by vás snad zajímalo, jest, že prvního dne, když objevila se v zahradě ústavu na procházce, někteří choromyslní před ní v zbožné úctě poklekali, domnívajíce se, že to — madona...“ „A ona? Jak se chovala při tom ona?“ optal jsem se. „Zcela jako by se byl choval každý jiný, naprosto zdravý člověk. Usmála se a šla svou cestou... Někdy toho onoho oslovila a ze slov jejich a vůbec z celého jejího chování nebyl by nikdo rozpoznal, že jest sama v abnormálním stavu duševním.“ Po těchto slovech lékař se odmlčel, jakoby mi byl vypověděl vše co by mě mohlo zajímati; ale dříve nežli jsem se ozval, ujal se opět slova: „Jediné, co mi bylo — ovšem spíše, abych tak řekl v ohledu poetickém nežli psychiatrickém — nápadno a co mě při všedním tomto případu zajímalo, jest několik veršíků, jež si nemocná tonem nejdojemnější oddaností šeptává… Dovolte! Vzpomenu-Ii a dovedu-li vám slova ta opakovati, uznáte sám...“ Nedořekl a po kratinkém vzpomínání jal se recitovati tyto verše: „Pláčeš-li na hrobě, zbytečně naříkáš — zbytečně, má milá, srdce mé rozdíráš! Avšak když srdce tvé blahem se rozvlní, nejsladší vůně hned rakev mou naplní...“ Dorecitovav, přiznal se, že verše ty, patrně úryvek nějaké národní básně, učinily na něj poprvé hluboký dojem a optal se, neznám-li autora neb aspoň báseň celou? „Neznám,“ odtušil jsem. „Já již se tu a tam sám poptával; ale nikdo nemohl mi pověděti“ ujal se opět slova lékař. „I samá nemocná, jak se zdá, buď nezná začátku nebo jej zapomněla nebo...“ Po té, jako by se byl náhle na něco rozmarného rozpomenul, pravil nápadně živě: „Případ ten jest tedy. jak už připomenuto, pravšední. Nepoměrně zajímavějším jest obstarožný kumpán, který se hned druhého dne dostavil do ústavu a mermomocí se nabízí za lékaře...“ „Skutečně?“ uklouzlo mi, „Pomyslete si!“ pokračoval pak skoro s komickým pathosem. „Přijde vám veliký kostnatý muž s nejprotivnější fysiognomiía [JS6]začne v kanceláři vážně a podrobně vykládat, co a jak se bylo v Kajetánském chrámě sběhlo. Zpočátku jsme všichni, kdož jsme byli přítomni, i sám ředitel soudili, že to muž, který se o chorou zajímá, nebo její příbuzný, který přichází s nejbenevolentnější nějakou instrukcí. Ale můžete si pomyslit, jak na nás všechny působilo, když se posléze vytasil se zcela vážně míněnou žádostí, aby bylo léčení nemocné svěřeno jemu — on že jediný zná pravý lék, — že sice teprve po léku tom slídí, ale že je jist, že se ho dopídí a že za šťastný výsledek ručí... A bůh ví, co vše ještě nablábolil, nežli jsme se dověděli, že chce chorobu duševní léčiti zase jen jakýmsi neznámým a tajemným prostředkem duševním... Chorobné nervy léčiti úkonem cizích nervů a to snad chorobnějších, nežli jsou nervy, jež mají býti léčeny! Není-liž to jeden z oněch bezpříkladných nesmysly, jež se mohou zroditi jen v mozcích, pro které snad vůbec žádných léků není,“ „Pravda!“ přikývnul jsem mysle při tom na kazatele z Kajetánského chrámu; ale ihned jsem dodal: „A jak, prosím vás, affaira skončila? Bylo mu dovoleno zázračný lék aspoň zkusiti?“ „I to to!“ odtušil lékař v smíchu. „Naopak! Nechybělo mnoho a byli bychom si zázračného lékaře v ústavě podrželi, abychom zkusili na něm samém. co chtěl zkoušeti na jiných. Za experiment by to snad stálo — nemyslíte?“ „Ovšem,“ přisvědčil jsem. „AIe dobrý muž ten,“ pokračoval lékař, „vyloživ svůj bizzarní plán objevil se v dalším hovoru jako člověk úplně normální, ba jako mnohostranně vzdělaný a přesně logicky soudící muž, o jehož zdravých smyslech nebylo lze pochybovati. Na nejvýše lze se domnívati, že trpí utkvělou nějakou myšlenkou jako statisíce jiných, kteří nejen sami se e pokládají, nýbrž jsou celým světem pokládáni za lidi příklad skoro všichni sportsmani, amatéři, enthusiasté a sbíratelé různých rarit, mnozí umělci, akrobati a komedianti, hloubaví pseudovynálezci, vášniví a náruživí karbaníci, tanečníci atd. kteří vesměs trpívají u ve ou myšlenkou, která je svádí k životu převahou v jednom směru, tedy k životu nepřirozenému... Náhledu nasvědčuje ostatně i okolnost, že zázračný laik-lékař, byv poprvé s žádostí svou zdvořile odmítnut, dostavuje se skoro každodenně do ústavu, aby se aspoň poptal po osudu dámy, o kterou, jak se zdá, zajímá se nepoměrně více nežli sám její manžel, který se byl po jejím osudu poptal teprve dvakrát a nikdy nejevil jiného hnutí mysli kromě pouhé truchlivosti resignujícího chotě... Ostatně – zabýváte-li se ještě t. j. zajímají-li vás jako literáta doposud ještě tak zvané psychické problémy, věřte, že sotva byste nalézl v pražské společnosti vděčnější předmět studia nad muže, jenž se nám představil jako člen řádu Tovaryšstva Ježíšova, tedy jezovita – jménem Ondřej Vambeřický“… V tom nás táhlé a dlouho trvající pískání lokomotivy upozornilo, že vjíždíme do nádraží smíchovského. „Nu, díky bohu, že už bude drkotavé jízdy konec,“ podotknul lékař vstávaje a upravuje si kravatu, již si byl za jízdy krku sňal. „Ani byste nevěřil, že patřím mezi onen druh již vymírajících lidí, kteří dávají doposud přednost starým poštám a dostavníkům před moderními komunikačními prostředky.“ Jindy bych byl zajisté k této poznámce aspoň připomenul, že nechápu toho příčiny; ale lékař vyhledí z okna, jako by se chtěl přesvědčiti, kde se právě nalézáme, a obrátil se zase ke mně. „Dle toho, co jste mi byl, doktore, zvěstoval,“ ozval jsem se, „zdá se mi, že nezajímáte se o dámu, o kterou se zajímá páter Vambeřický, jinak nežli o psychiatrický předmět nejvšednějšího rázu,“ „Ah nikoli!“ zvolal lékař. „Případ jest všední; ale nikoli osoba sama a její minulost. Naopak — přičinil jsem se, seč jsem, obeznámiti se s její minulosti. Vím sice, že nevyzvěděl jsem vše, ale přece dosti, abych mohl učiniti logický závěrek, že žena ta má na svědomí — manželskou nevěru.“ „Skutečně?“ zadivil jsem se. „Více a snad vše ostatní ví bezpochyby jen páter Vambeřický, kterého mám — zajisté právem v podezření, že snad on sám...“ V tom vlak stanul. „Ostatně, libo-li vám, navštivte mne!“ dodal lékař podávaje mi ruku. „A zajímáte-li se o dámu, neopomeňte vyslechnout! pouze mne, nýbrž možno-li vám, sbližte se nějakým způsobem i s páterem který jest sám o sobě v ohledu psychickém předmět nad jiné zajímavý.“ Zatím byli jsme vystoupili z kupé a rozloučili jsme se, poněvadž doktor shlédnuv nějaké dámy, jež byly taktéž z vlaku vystoupily, zdvořile se omluvil.. Vrátil jsem se domů s pevným, ba skoro nezvratným úmyslem, že nejen nenavštívím doktora, nýbrž že také nebudu vyhledávati žádného sblížení s páterem Vambeřickým; neboť vlastní jádro psychické nebo psychiatrické záhady — pravšední nevěra manželská, o níž se byl doktor zmínil, naprosto mě nevábila. Avšak mezi mými zámysly a jich prováděním panuje z neznámé mi příčiny ode dávna taková disharmonie, že bych skoro dobře učinil, kdybych sobě vůbec nikdy ničeho nepředsevzal. Následujícího dne odpoledne octnul jsem se totiž náhodou na blízku ústavu choromyslných a připomenuv si včerejší rozmluvu ve vlaku navštívil jsem doktora přece. Spatřil jsem i dámu, o kterou se páter Vambeřický tak zajímal, procházeti se po zahradě a musil jsem doktorovi přisvědčiti, že nejeví žádné abnormálnosti. Avšak co mi doktor v den ten vypravoval z její minulosti, podráždilo zvědavost moji tou měrou, že následujícího dne odvážil Jsem se beze všech rozpaků k návštěvě pátera Vambeřického a že jsem návštěvy ty po nějaký čas skoro pravidelně každý den opakoval. Od pátera dovídal jsem se o minulosti nešťastné ženy ovšem jen nahodilé a jaksi doplňující podrobnosti, bez kterýchž však — pouze jen na základě vypravování doktorova a pozdějších mých styků s dámou samou nebývalo by mi možno ponahlédnouti hlouběji v tajemnou výheň, v které vznikají popudy lidských rozhodnutí a skutků, tudíž prazárodky lidských osudů. Spřádám tudíž zatím z různě se protínajících jednotlivých nitek, jež jsem byl postihl, aspoň přibližně pravdě podobný celkový obraz několika episodek ze života nešťastné ženy a vkládám sem psychické notturno to pod jedině opovídajícím samostatným titulem: Mučennice. Útulná ložnice ... Se stropu visí noční lampa s nazelenalým baňatým sklem. Kolkolem panuje snivé přítmí... Věe, na čem oko spočine, nasvědčuje zámožnosti a vytříbenému vkusu. Uměle vyřezávaný nábytek, drahocenné koberce, nejmodernější kývadlové hodiny a četné drobotiny – bizzarních pagodek až po elegantní pohrabáček u kamen nejnovější fazóny — vše, co mívá za dne začasté i ráz skoro titěrné koketnosti, působí v panujícím přítmí příjemně a harmonicky. Skoro se zdá, jako by nebylo příhodnějšího místa, kde by pobouřené city, rozpoutané myšlenky a podrážděné vzpomínky snáze mohly býti ukonejšeny, nežli právě zde za hlubokého nočního ticha rušeného jen jednotvárným, sotva slyšitelným tikáním hodinového kývadla, A skutečně — od roku a několika měsíců, co byl letohrádek vystaven a jest již po druhé obýván mladými manžely, nevznikla v útulné ložnici té snad ani jediná profánní myšlenka, neřku-li aby tam bylo proneseno příkřejší nebo drsnější slovo. Nechť zuřily vášně lidské v bezprostředním okolí sebe zběsile ji, zde panoval mír a onen druh závidění hodného blaha, jež nepřeje si jiného, než aby zůstalo vše jen tak, jak právě jest... Však od nějakého času dostavila se nepozorovaně jakási změna přece. Útulná ložnice, do které neměl až dosud ani pouhý neklid přístupu, není více tím, čím bývala: čarokrásná žena ležící na jednom z dvou loží, podle sebe umístěných, nedříme klidně jako dřímávala druhdy, nýbrž polobdíc hrouží se v vzpomínky. Lidem trudícím se více méně úmornou prací k uhájení existence, lidem pachtícím se po zisku nebo slávě, vůbec lidem jakkolivěk činným zajisté jest nesnadno vpraviti se v duševní stav oněch bytostí, kterýmž připadla v úděl naprostá bezstarostnost. Nač medle nepříjemného může vzpomínati zdravím kypící, mladá žínka, která po celý svůj život posavadní téměř ani nezvěděla, co jest neukojené přání — jemnocitná bytost beze lsti a šalby — svěží, smavá a svrchovaně šťastná, druhdy idol svých rodičů, později idol všech, kdož ji poznali, a nyní idol vroucně milovaného chotě? Život její posavadní byl nepřetržitou řadou spokojených a slastných dnů. Svět, jak jej byla poznala jako dítě v bezprostředním okolí, jako děvče ve vzorné škole a jako panna nejen v nejvybranější společnosti, nýbrž i na cestách, jež byla konala se svými rodičemi, byl jí skoro fantasmagorickou panoramou více méně příjemně vzrušujících, krásných mnohdy i úchvatných obrazů. Hoře, byť sebe nepatrnějšího, doposud nepoznala. I cizím zármutkem zůstala ušetřena. Nemělať příležitosti poznati téměř nikoho, kdo trpěl. Žilať jen mezi lidmi usměvavých tváří a jasných očí, mezi lidmi číhajícími na každý její pokyn, aby mu s nejúslužnější ochotou vyhověli. Mrzutý, rozčilující život obchodní, jímž se otec-spekulant po leta trudil, zůstal jí tajemstvím. Nemělať ani potuchy o nepokoji, úzkosti a strachu, jež plašívaly zhusta spánek s očí otcových, tím méně o úmorných a vysilujících kombinacích, jimiž hlava rodiny snažila se paralisovati rafinovanost cizí obchodní konkurence, aby rodině a především jediné své dceři zabezpečila knížecí pohodlí a život naprosto bezstarostný. Zdáloť se, jako by život otcův byl příjemnou hříčkou, jako by bůže štědrosti sypalo z rohu hojnosti přehoušlemi bankovky do otcových pokladen — jako by celý svět závodil o vyznamenání: směti otci, tudíž i jí, zbožňované jeho dceři, ve všem vyhovovati, načkoli si jen pomyslili... Odvěká fráse o životě růžemi posetém nehodila se snad na nikoho případněji jako na tuto milovanou a milující bytost s nezkaleným názorem v svět. Oplývalať všemi podmínkami svrchovaného štěstí: zdravím, krásou, ušlechtilou povahou, mnohostranným vzděláním a přebytkem blahobytu. I mladého, skoro sličného muže, ku kterémuž byla asi před dvěma lety upjala na vždy svůj život, nepřála si jiným, nežli jakým pravě byl: mužně laskavým a něžným manželem. Znali se a milovali od mnoha let – od okamžiku, kdy v mladistvých srdcích vyklíčil prvý, neuvědomělý ještě zárodek vzájemné příchylnosti. Ani on, ani ona niky nikoho jiného nemilovali, – vzájemná příchylnost jejich byla jí i jemu první láskou vůbec. Za takových okolností možno právem opakovati, že není mnoho lidí, kteří by se dovedli vpraviti v duševní stav bytosti tohoto druhu… Většině z nás, kteří jsme, byť sebe povrchněji, poznali svět a lidi, jakými v pravdě jsou; kteří jsme nebyli ušetřeni zármutkem a hořem začasté ve všech možných obdobách; nám všem, kterýmž starost o skývu chleba plašívá spánek, kterýmž beznadějná láska, ctižádost, ziskuchtivost, závist, nenávist a jiné rozpaluje krev — nám všem jest více méně nemožno vpraviti se v záviděníhodný duševní stav bytosti, jejíž blaho a štěstí vymyká se líčení. Na nejvýše jest to možno v pomíjejících okamžicích, kdy zapomínáme na vše, co jsme byli nepříjemného zažili, co nás bylo kdy hnětlo, slovem když cítíme se sami na několik okamžiků svrchovaně šťastnými. V každém jiném rozpoložení mysli skoro ani nepochopíme, že před duševním zrakem mladé ženy vyhupovaly se obrazy příjemné a luzné; ale jako zamžené, v matných, skoro ani nepochopíme, že před duševním zrakem mladé ženy vyhupovaly s obrazy příjemné a luzné; ale jako zamžené, v matných, skoro neurčitých barvách. Neboť svrchované štěstí znamená duševní klid a v takovém rozpoložení mysli jest i obraznost více méně latentní a neúčinná. Připomenula si to a ono ze svého života. Tu otce, matku nebo některou přítelkyni — tu nějakou krajinu, některý chrám nebo palác, jež byla na svých cestách viděla, a hned zase některou všední episodu z minulého dne: jako bílou kočku hrající si s koťaty před letohrádkem — o poslední bouři z kořene vyvrácenou jabloň v zahradě a podobné. Luzné i všední obrazy mihaly se však před duševním zrakem jejím mlhavě a žádný nepoutal pozornosti její déle nežli na okamžik. Snažila se přemýšleti... Napadlo jí to i ono — na př.: proč lidé umírají, proč nežijí věčně?... Ale i myšlenky, nemajíce nežli okamžitého popudu, neměly dosti pružnosti. Kmitaly mozkem jen nahodile a jaksi přeletmo jako matné jiskérky, jež z neznámé příčiny vznikají a rovněž tak hned zase hasnou... Připomenula si i vlastního chotě, tudíž bytost nejdražší, ba napadlo jí, proč asi nepřijel tentokráte z Prahy jak obyčejně večerním vlakem. Nicméně i tato myšlenka a souvisící s ní myšlenkové důslednosti neměly dosti síly vzrušiti svrchovaný klid přešťastné ženy. Napadloť jí, že manžel buď zmeškal odjezd vlaku nebo že z jiné nahodilé příčiny se zdržel a že přijede vlakem po půlnoci. Starosti nepocítila žádné. Neboť kdyby se mu bylo přihodilo něco nepříjemného, byl by jí zajisté už dal věděti cestou telegrafickou. Zůstala tudíž klidnou a bylo jí, jako by v širém světě nebylo ničeho, co by jí mohlo zkaliti závidění hodný její mír. Noc již pokročila... Jedenáctá hodina byla již dávno minula — půlnoc jest nedaleká. Šťastná žena na loži leží bez pohnutí. Vzpomínky a myšlenky, jež byly zpočátku chaoticky vířily mozkem, pozbyly znenáhla i mírně vzrušujícího účinku svého, až se dostavila sladce opojná ochablost. I myšlenka poslední: neusnouti, nýbrž vyčkati, až přijede po půlnoci vlak — ustupovala vždy více do pozadí, až zdála se kmitati z nedohledné dáli jako hustou mlhou se vzdalující bludička... Bezděky a proti vůli dostavuje se dřímota. Nic jí neruší, naopak — vše ji podporuje. Polootevřeným oknem vniká do ložnice balsamická vůně. Z dáli slyšeti temné šplounání říčky — někdy zalehne do jizby také jemné zasvištění nebo zádumčivé zašumění nočního větru — nejinak než jako by sama příroda šeptmo notovala svou ukolébavku. V poetickém přítmí ovšem není lze v ložnici na loži jiného rozeznati, nežli dosti statnou, kyprou a přece štíhlou postavu ženskou v bělostném rouchu nočním. Leží na znak majíc obě ruce pod hlavou na sněhobílé podhlavničce. Chvílemi se jen ještě pohne, jako by se mírně zachvívala... Znenáhla však se jí zdá, jako by šplounání vln a občasné zašumění větru vždy nápadněji ochabovalo, až utichlo zdánlivě úplně. Usnula... Neslyšela, že skoro v nerozdílném okamžiku zazněl z dáli známý a vždy zřetelnější drkotavý hukot půlnočního vlaku od Prahy, že se zpočátku pomalu, pak vždy rychleji blíží, až již duní skoro, pod okny, tak že celý letohrádek v základech mírně se zachvívá. Ženština na loži několikrát sebou pohnula, jako by ji znepokojoval nepříjemný sen; ale neprocitla, až zaznělo táhlé, pronikavé zapísknutí lokomotivy a hned na to zvuk nádražního zvonku. Vztýčila se prudce jako v pomatení, ale ihned se vzpamatovala. Připomenulať si, že byla nechala zúmyslně otevřená okna ložnice, jež před usnutím obyčejně zavírala, by tím rušivé nádražní signály aspoň přitlumila. Ruče spustila obě nohy s lože a usedla na pelest. Ale hned zase vstala a přistoupivši nápadně kvapně k oknu zadívala se upřeně směrem k nádraží. Přes to, že byla lunojasná noc, neviděla z počátku, nežli nač upírala právě zrak: bělavou nádražní budovu odrážející se od tmavého pozadí košatých stromů, míhající se světla a silhouettu zarážejícího vlaku. Zaslechla i druhé zazvonění a viděla, jak vlak stanul — jak z něho několik osob vystoupilo a jiných několik vstoupilo ... Za chvíli zaslechla opětné zazvonění, pak zapísknutí lokomotivy a viděla potom, jak se vlak hnul a za nedlouho jak ve velké křivce za temně drkotavého a znenáhla se vzdalujícího hukotu vždy rychleji se vzdaloval. Zahlédla jen ještě známý červený signál na posledním vagoně, označující poslední osobní vlak od Prahy, načež se vyložila hluboko z okna a upřela zrak na nejzazší začátek zažloutlé stezky vedoucí z houštin poblíž nádraží v oklikách na mírné návrší k letohrádku, I dívala se tam po několik minut s tak dychtivým napjetím, že na vše kolem sebe zapomněla. Na stezce však se nikdo neobjevoval. Zůstala prázdnou. Jen paprsky měsíce odrážely se matně od jednotlivých kaménků, jako by byla stezka posypána stříbrným pískem. Ale i přes tento optický klam byla smutnou a truchlivou jako stezka vedoucí ku hřbitovu, když zavane první ostřejší dech podzimu. Náhle mladá žínka se vztýčila a se rtů splynula jí přitlumeně a spolu jako vzdech jen jediné slovo: „Nepřijel!“ Kdo nikdy toužebně nečekal marně příchodu nejmilejší bytosti, nemůže míti ponětí o sladce bolestném pocitu zklamání, jenž na chvilku rozechvěl celý její organismus. Nermoutila se. nehněvala se. Ani předtucha, ani starostlivost nepřihlásily se ku svým právům. A přece jí bylo tak nevýslovně smutno, jako by byla náhle osiřela. Srdce se jí sevřelo tak podivnou, doposud ještě nikdy nepocítěnou sklíčenností, že jí až oči zvlhly bezděčnou slzou. Několik okamžiků zůstala vztýčena. Na to se pomalu jako v mrákotách obrátila. Světlo noční lampy osvítilo její tvář a z části i postavu. V nalezeném přísvitu lampy měl celý zjev do sebe cosi přímo kouzelného — nejinak než jako jeden z oněch poetických přízraků, jež pod jménem rusalek a jiných nadsmyslných bytostí vznikají za jistých okolností v rozechvěné obraznosti lidí sensitivních nervů. Bohatý, z části rozpuštěný plavý vlas vroubil po obou stranách tvář zdánlivě rovněž tak pravidelně sličnou jako ušlechtile výraznou, oduševnělou a nejvřelejším citem, nejlaskavější, neoddanější obětavostí prochvělou. Krásně vyklenuté čílko, antický nos, plné svěží líce a kypré rty — vše zdá se býti ve vábném souladu a v nazelenavém přísvitu jako mlhou zastřeno. Jen velké modré oko, obyčejně plné smavé lahody a dobroty, zdá se býti tmavější, výraznější, jako by je tutlaná vášeň rozjiskřovala. A přece přes veškerou zdánlivou vzdušnost zjevu stojí tu žena plná životní síly a kypícího zdraví, žena rovněž tak přežádoucí jako cítící živě vše, cožkoli příroda vložila tajemně slastného v živý organismus, a práhnoucí po všem, co slastné, ba vášnivé touhy a přání nejen rozpaluje, nýbrž i ukájí. Muž jí nebyl pouze bytostí, před kterou by se skláněla v úctě a lásce skoro bezměrné, nýbrž bytostí, v jejímž náručí, oživovala, s kterouž druhdy každodenně v nejsladším opojení splývala takořka v bytost jedinou... Od nějakého času však již aniž by toho byla pozorovala, poměr ten se pozměnil. Muž častěji než jindy nepřicházel každodenně; zůstával přes noc v Praze. A jí bývalo v osamělých nocích tak tajemně a mnohdy i slastně podivně, jako by palčivá touha přecházela v touhu vždy žhavější. Vlastních příčin nebyla si vůbec ani vědoma. Nepátrala po nich a proto jích také nezkoumala. Podávala se pocitům svým s veškerou oddaností lásky plné toužící ženy bez jakéhokoli odporu i bez reflexí. A tak i tentokráte. „Nepřijel!“ zašeptla do chvíli a hned zase taktéž šeptmo dodala: „Zase nepřijel!“ A jako ve snu plížila se k loži, kde chvíli postála, načež pomalu, polochtíc a polonechtíc opět ulehla jako dříve.. V bezprostředním okolí jejím nebylo se pranic změnilo. Za to tím větší změna dála se v její duši. Spočátku se jí zmocnil jistý druh duševní ochablosti — resignace. Oddala se v nezbytnost s oním vzácným sebezapřením, jakého jsou schopny jen ženy vroucně a upřímně milující a proto také vše promíjející. Bylo jí jako člověku, jehož tělesné i duševní síly byly takořka náhle ochably. Myšlenky její zavířily kolem předmětů více méně lhostejných, a v několika minutách se jí zdálo, jako by byla sama jaksi zlhostejněla. Ležela opět s přimhouřenýma očima, majíc obě ruce pod hlavou, a není nižádné pochybnosti, že by byla za nedlouho zase usnula. Náhle však upoutal zvláštní, neobvyklý druh tonů její pozornost. Tichou nocí zaznělo cosi jako jemné zacvrlikání a hned na to tetelily se vzduchem táhlé zádumčivé tóny, budící brzo smutnou a hned zase bolestnou náladu. V prvním okamžiku skoro ani nerozeznala, že slyší tony houslí; ale vztýčivši se napolo, pozorně naslouchala. Tklivé tony zněly dále — smutně jásavě a sladce bolestně jako výlev bezměrného hoře... Mladá žínka po chvíli opustila lože a přistoupila k oknu. Zrak její zakroužil po krajině, kterou byla s místa toho viděla již nesčetněkráte. Krajina sama ji tudíž nepoutala, přes to, že v magickém světle luny měla ráz v svrchovaně míře poetický. Tmavé zalesněné vršiny v pozadí za říčkou vystupovaly s nahodile klikatým a okrouhlým okrajem z leskle stříbrného chvějivého pasu jako černé, záhubu věštící mraky nad obzorem širé planiny. Chvílemi kmital reflex měsíce po hladině říčky, jako když se na sta perleťových rybiček nad hladinu vymršťuje... Z temného houští buď zcela nebo z části vyčuhující villy, domky a chýše v popředí říčky obklopovaly po různu nevelkou homolovitou vršinu, na jejímž svahu rozkládal se prostý hřbitůvek s bílou kaplí a vysokou dřevěnou zvonicí trčící k obloze jako příšerný pahejl znetvořené, v pěst zaťaté obrovské ruky. Zrak mladé žínky zakrouživ po krajině neutkvěl však na žádné podrobností, nýbrž spočinul na jednom místě na hřbitově, odkud, jak se zdálo, zaznívaly tklivé tony houslí a kde poblíž kaple v plné záři měsíce stál nějaký člověk. Prostičký výjev... A přece budí v duši mladé žínky náladu tak zvláštní, tak sladce bolestnou, o jaké se jí až dosud snad ani nesnilo. Neví, nechápe, co to znamená. Tuší jen, že hraje někdo nad hrobem snad zamilovanou píseň člověka, jenž tam věčný sen vyspává... Neví, kdo — neví, komu, ba ani netuší... A přece se jí zdá, jako by viděla vše zřetelně — jako by cítila celý dosah piety a lásky nešťastného člověka k milované, snad vášnivě, snad šíleně milované bytosti, s kterou se nikdy více nesetká. A duší její zavířilo cosi jako soustrast, přecházející v nevysvětlitelnou závist. Nevěděla sice, komu a proč by měla nebo jen mohla záviděti. Ale vlastní její láska připadala jí tak chladnou a láska jejího chotě tak ledovou, jako by to vůbec ani láska nebyla... Dříve však nežli začala své domněnky rozpřádati, píseň na hřbitově umlkla. Tmavá postava muže sklonila se nad hrob. jako by byla poklekla a na chvíli zakryl ji tmavý keř. Na to se zase vztýčila, opustila hřbitov a pomalu sestupovala po klikatá stezce s vršiny, až dole pod vršinou zahnula v tmavé stromořadí lip, vedoucí oklikou k východnímu konci vísky. Mladá žínka upírala však ještě dlouho zrak svůj neodvratně na místo na hřbitově, jež byl neznámý člověk opustil. Upírala jej tam však bezúčelně. Nevšimla si ničeho, čím místo to nebo bezprostřední okolí jeho v osvětlení měsíce mohlo poutati pozornost. Dojem prostého výjevu a nevýslovně tklivé písně, která byla na chvíli vzrušilo noční ticho, by! tak mocný a hluboký, že potrval, i když byla píseň dozněla a původce je dávno zmizel... Z nenadání, jako by si byla připomenula nějaký poklesek nebo nějaké nedopatření, odstoupila mladá žínka od okna a v pravém slova smyslu vrhla se na lože — nejinak než jako v rozmrzení, ba náhlém rozlítostnění. Líce její plály a oči byly rozjiskřeny. Vnitřní nepokoj však v brzku zase ustoupil aspoň poměrnému klidu. Přimhouřila oči, snažíc se usnouti. Ale nebylo možno. Duší její vířil žhavý proud chaotických myšlenek a citů, jakýchž se přes všechnu jejich posavadní mlhavost nepokládala vůbec ani za schopnou. Tklivě bolestný nápěv, jenž byl už dávno dozněl, rozechvíval, ba chvílemi rozplameňoval duši její, jako by mu doposud ještě naslouchala. I bylo jí v prvém toho slova smyslu — k smrti smutno... Zdálo se jí, joko[JS7] by byla zapřáhla po něčem, pro co neměla představy, ani slov, ba o čem neměla snad ještě ani tušení. Po čemsi, co bylo nejvlastnější a nejpřirozenější potřebou její bytosti: po lásce žhavější lásky nejplamenější, po lásce bezměrné, při které samo srdce nevýslovnou slastí puká... Možná, že lásky takové vůbec ani nebyla schopna; ale možná také, že v organismu jejím všechny podmínky takové lásky doposud dřímaly a že by ku vzplanutí byla stačila pouhá příležitost... Nechť však tomu jakkoli! Tichou, dobrou, oddanou a vřele, ba vroucně milující ženu tu poprvé v životě její ovanul, ba chvílemi již také prochvíval sladce opojný žár neodolatelné smyslnosti, v jehož horečných záchvatech mnohdy poklesne i žena nejvěrnější, nejecnostnější... Jí samé arci ani nenapadlo, že by se tak vůbec kdy mohlo státi. Cítila jen cosi nevysvětlitelně a neodolatelně rozplameňujícího — a bylo jí tak podivně — tak zádumčivé sladce a přece zase tak trapně bolestno jako v předtuše nejslastnějšího opojení, jemuž musí bezprostředně následovati bezměrný žal a utrpení... Chvílemi se jí zdálo, jako by se jí žilami rozproudívala krev vždy žhavější. Cítila, jak se jí hrne k hlavě jako v záchvatech závrati a hned zase, jak se žene nazpět k srdci, jež se jí křečovitě svíralo, tak že nemohla mnohdy ani vydechnouti. Několikrát se na loži prudce a jako u vytržení napolo vztýčila, jako by byl v duši její dozrál nějaký rozhodný zámysl, a rozjitřený zrak její zakroužil po jizbě, jako by pátral po předmětu, jejž by mohla v slastném rozvášnění k rozechvěným ňadrům přivinouti a v šílené rozkoši líbati... Ale po chvíli sklesla zase skoro bez vlády na lože a dlouho zůstala jako v náhlém ztrnutí. Cítila, jak jí buší i ve spáncích — cítila střídavé smrtelnou úzkost a hned zase pocit tak slastné rozkoše, že zdálo se jí, že v nejbližším okamžiku musí si uleviti jásavým výkřikem — až pak posléze všechny chaotické city rozplynuly se v neuvědomělý, přidušeně štkavý pláč. Rozplakala se jako dítě, jež si není vědomo příčiny, pro kterou pláče, a v jehož tváři zračí se onen nevylíčitelný výraz duševního boje, jenž může se každým okamžikem daleko spíše změniti ve výraz jásavé radosti nežli ve výraz skutečné bolesti. A jako zpravidla vykonal pláč i tentokráte přirozený svůj úkol: poskytl úlevy. Znenáhla, a sice v téže míře, jako se vznětlivý organismus utišoval, vracel se i v duši její aspoň poměrný klid, až posléze byla zase schopna mysliti zcela normálně. Přozenost, že upjaly se myšlenky její přede vším k podivnému stavu, jenž ji byl před tím přímo nevysvětlitelným způsobem opanoval. Snažila se jej vysvětlili různými domněnkami; ale žádná jí neuspokojila, až konečně ustálila se na domněnce zdánlivě nejpřirozenější, že vše to nemůže býti nežli předzvěstí nějaké choroby, která se o ní pokouší. V prvním okamžiku ji při myšlence té zamrazilo. Napadly! jí i mnohé trapné momenty posledních věcí člověka; leč po nějakém čase, když cítila, jak vrací se vždy zřejměji normální klid, ustupovaly i tyto trapné a úzkost plodící myšlenky vždy více do pozadí, až pozbyly své vzrušující moci úplně. Znenáhla dostavila se jistá ochablost a po té v brzku i dřímota. Mladá žena usnula ležíc na znak a majíc obě ruce pod hlavou, Spánek její byl však v svrchované míře neklidný. Leželať bez hnutí jen několik minut. Po té sebou kypré, zdravím kypící tělo zmítalo na loži jako v křečovitých bolestech a přece tak vábně, skoro opojně svůdně, jakoby bachantka snila nejbujněji sen svého života. Sny, jež duši její obletovaly, nebyly však ani vzdáleně v souvislosti s tím, co bezprostředně předcházelo. Zdálo se jí, že nalézá se v neznámé nějaké zahradě uprostřed záhonů pestrých tulipánu nejpodivnějších, nikdy nevídaných 72 tvarů, a že prochází se mezi nimi opatrně, aby nohou o žádný nezavadila. Spočátku zdálo se jí býti vše kolkolem úplně lhostejno. Nic jí nepřekvapovalo, nic jí nebylo nápadno, neřku-li aby se tomu divila... Náhle utkvěl zrak její na jednom z nejnápadnějších tulipánů, jenž lišil se od ostatních žhavostí barev. Chvíli se naň dívá apathicky, až pozoruje, že pomalu a přece zcela zřejmě kalich jeho se šíří a zvětšuje... Nechápe toho příčinu; ale nediví se — vše zdá se jí býti zcela přirozeným. V tom zaslechla několik tonů, jako by byl v dáli zazněl umíráček. Zahrada proměnila se v pustý nějaký chrám, polo mešitu a polo kostel gothického slohu. S pošmurné klenby chrámové visí na dlouhých stříbrných řetězích kolébka v podobě pestrobarevného tulipánového kalichu a mírně se rozhupuje. A podivno — klenba chrámová se zvyšuje, chrám sám se zvětšuje — vůbec vše kolkolem nabývá rozměru takřka nepřehledných. Stříbrné řetězy klenby se prodlužují; pestré barvy její vždy více se lesknou, až se zdá, jako by se kolébka rozohňovala. V tom mladá žínka k úžasu svému pozoruje, že nenalézá se v chrámě jako pouhá pozorovatelka, nýbrž že leží v žhavé kolébce, která se vždy více rozhupuje, až popisuje ohromnou křivku jako obrovské, v nedohledné výši zavěšené kývadlo. Chtěla vzkřiknouti buď leknutím nebo úžasem; ale výkřik jí odumřel na rtech. Houpavý pohyb kolébky budil v duši její pocit slastně konejšivý. I pozoruje, že rozhoupává se vždy prudčeji, až lítá v ohromných křivkách jako s vichrem o závod a pociťuje při tom nejslastnější ukojení. Zdá se jí, jako by jí omamovala opojná vůně, jako by dlouho, nekonečně dlouho usínala... Náhle pocítila prudký, omračující náraz a — procitla.. Bílý den dívá se otevřeným oknem do ložnice. V dáli doznívá pronikavý pískot lokomotivy ranního vlaku pražského, vjíždějícího právě do nádraží, kterýžto zvuk byl patrně v okamžiku, když zazněl, vzbudil v duši snící ženy pocit nárazu a zároveň jí probudil. Vztýčila se na loži jako vytřeštěná a trvalo několik minut, nežli si zcela jasně připamatovala, kde se nalézá a co se bylo před tím sběhlo. Spustila se s lože pomalu, opatrně a namáhavě jako po delší chorobě a připlíživši se k oknu zadívala se upřeně směrem k nádraží, jež byl pražský vlak před chvílí již zase opustil. Ale stezka, po které vídala muže svého přicházeti, byla pusta... Kolkolem rozkládá se krajina v plném jasu ranního slunce jako prostý, čarokrásný obrázek, budící pocit osvěžujícího uspokojení. Kamkoli oko pohledne, všady kyprá nebo tmavější zeleň, všady plno květin... Ze všad zaznívá jásavý zpěv, tajemný ševel a zádumčivý hukot. A vše splývá v nevylíčitelný a přece harmonický chaos zvuků, budících v duši cosi jako slastné roztoužení po něčem neznámém, nepochopitelném, nevysvětlitelném... Mladá žínka nemá však pro vše to smyslu. Nevidí, neslyší — ba ani když svěží větřík zanese k ní opojnou vůni květin nebo pryskyřicový zápach lesní, nejeví umdlená tvář její, nežli vždy více ochabující napjetí přecházející znenáhla v zasmušilost. Posléze odvrátila se od okna a plíživě vrávoravým krokem opustila ložnici.	 jaké asi náladě prožila mladá žínka den, možno si domyslili. Snažila se sice vpraviti ve všední obvyklosti, ale přes všechno úsilí nepodařilo se jí to nežli částečně. Prosté. v ohledu duševnem však tak význačné události předcházející noci pozbyly sice značně na své vzpružující síle, ale vyhupovaly se před duševním zrakem jejím občas doposud ještě tak jasně, že zdálo se jí, jako by byla ovládána tajemně příšerným pocitem úzkostlivé předtuchy... A když pak tak toužebně očekávaný muž nejbližším vlakem k polednímu — konečně přijel, uvítala jej, jakoby jej byla po léta postrádala... Zahlednuvší jej ze zahrádky, letohrádek obklopující, na stezce od nádraží, běžela mu v ústrety, objala jej a políbila tak vášnivě, jako snad ještě nikdy před tím. Neptala se, proč nepřijel nebo proč jí aspoň, jako činívál, neoznámil, že nepřijede... V okamžiku, když jej shlédla, zapomněla na vše, co předcházelo ... Pouhá jeho přítomnost zaplašila z duše její všechny chmury a vešken stesk. I byla zase tak nevýslovně šťastnou jako před tím.. Nebylo také divu... Manžel její byl mužem v pravém toho slova, smyslu. Postavou í vzezřením prozrazoval povahu rovněž tak klidnou jako pevnou, bez šalby a beze lsti — povahu, která jedině podmaňuje sobě ženu trvale. Byltě to muž postavy nadprostřední a přes to že tvář jeho jevila spíše laskavost a dobrosrdečnost, přece v jistém vzhledě vzezření skoro imposantního, což bylo snad možno připsati na vrub černého plnovousu, takových též vlasů a očí, jejichž nápadný lesk budíval někdy skoro až nepokoj člověka, na němž utkvěly pátravě. Bílá, ba skoro možno říci bělostná pleť zdála se nasvědčovati vznětlivému temperamentu, jakéhož však muž ten naprosto nebyl. Odměřený, spíše chladný a jaksi velitelský klid byl rysem základním, ale nebyl permanentní. Muž ten dovedl se rozehřátí, ba i rozvášnili. Uměl právě tak laškovati jako ve vážné rozmluvě nebo v samomluvě přesně logicky rozvíjeti své myšlenky, jež mnohdy zralostí svou skoro překvapovaly a vůbec nasvědčovaly pečlivému a mnohostrannému vzdělání. Krátce muž ten náležel mezí tak zvané intressantní muže, kteří netoliko pouhým zjevem svým, nýbrž ještě více svou povahou, svým chováním, vůbec vlastnostmi duševními podmaňují sobě ženštiny, jež k nim začasto přilnou v míře skoro neuvěřitelné. Žena zřídka kdy sklání šíje své před titěrností, slabostí nebo směšností svého muže. Jí neimponuje zpravidla ani vřelá přítulnost nebo docela slabomyslná sentimentálnost, nýbrž skoro vždy jen rozhodnost, určitost a vůbec síla v nejšírším slova toho smyslu, A takovým byl také manžel mladistvé, kypré blondýnky, jen že vše to, co mu ženu jeho podmaňovalo skoro jako otrokyni, bylo sloučeno a provázeno vřelou, upřímnou láskou, která začasté vybíhala z mezi konvenienčních a mohla býti právem zařaděna mezí lásky, jež jsme uvykli nazývati romantickými.  Není pochybnosti, že muž naznačených vlastností měl také schopnost působiti aspoň podobně jako na svou ženu i na širší kruhy, slovem že byl jedním z oněch, kteří mohou se s nadějí v rozhodný úspěch věnovati životu veřejnému. Do nedávná však se byl veřejnosti vyhýbal přes to vše, že poměry jeho soukromé jako společníka renomované obchodní firmy pražské dovolovaly mu to v míře skoro závidění hodné. Žiltě až dosud výlučně jen sobě, své práci, svému dalšímu vzdělání a svým kratochvílím, a když pak se oženil, skoro výhradně jen své vroucně milované žínce. Nicméně prodlením času přece jen zatoužil po nepatrné změně a zúčastnil se několikráte některých schůzí politického klubu, jehož členem byl od jeho založení, aniž by byl na činnosti spolkové bral podílu. Spočátku byl v klubu spíše jen jaksi němým pozorovatelem; do debat alespoň nezasáhal. Kdysi však v nepatrné jakési záležitosti přece se přihlásil ku slovu a přes to, že první jeho debut řečnický netrval snad ani tři minuty, zbudil svým sympatickým barytonem a vůbec celým svým zjevem a klidným, rozvážným, přesvědčujícím způsobem vyjadřovati se všeobecnou pozornost. Od té doby přihlašoval se v klubu ku slovu častěji a přirozený následek toho byl, že rozhodující faktorové klubu nabídli mu posléze kandidaturu poslance do sněmu zemského. Necítil se tím býti poctěnu, ani vyznamenánu, a nikterak se nevzpouzel. Uvolil se kandidovati v pevném přesvědčení, že jako poslanec bude moci zdárněji a účinněji pracovati na prospěch české věci a především na prospěch politických názorů svých, jež byly také názory klubu, jehož členem byl, než by to mohl učiniti jako soukromník. A právě tyto okolnosti, jež se byly sběhly den před tím, byly příčinou, že obmeškav se v klubu za účelem sestavení programu své kandidátní řeči, opomenul své žínce obvyklým způsobem telegrafovati, že přijede až druhého dne k polednímu. Příčina tedy, pro kterou byla mladá, zdravím kypící a muže svého tak toužebně očekávající žínka prožila noc tak abnormální, byla rovněž tak přirozená jako pomíjitelná. Žínka ovšem neměla o tom všem ani tušení; ale znajíc manžela svého, byla přesvědčena, že opomenul jí ohlásiti své zdržení se v Praze buď nedopatřením nebo z vážné a důtklivé nějaké příčiny. A proto se ho na to vůbec ani neptala... Setkavše se a uvítavše se skoro v půli cestě od nádraží k letohrádku ubírali se pak ruku v ruce jako dva milenci k letnímu sídlu, v němž byli již tolik slastných okamžiků prožili, v němž pozapomínali i na ta nepatrňoučká svízelíčka a mrzutíčka, jakým se ani nejšťastnější lidé neubrání — a vyměňovali spočátku myšlenky tak prosté, všední, ba skoro dětinské, jako párek naivních a sentimentálních novomanželů. Dospěvše do letohrádku odebrali se do jídelny a zasedli k připravenému již obědu. Teprve nyní rozhovořili se vážněji. Manžel totiž uznal sám za vhodné vysvětliti příčinu, pro kterou se byl v Praze obmeškal. Žínka naslouchala spočátku jen na půl ucha, ale později začala ji manželova zpověď vždy více zajímati. Rozhodnutí jeho, že chce nyní věnovati část času svého politickým záležitostem, zdálo se jí býti tak přirozeným, že je okamžitě a skoro s dětinským uspokojením schválila. „Ano, milý Karle,“ pravila živě, „dobře činíš, věř! A zajisté mi uvěříš, když se ti přiznám, že jsem na to sama často myslila a pouze se ostýchala zmíniti se o tom, aby's nemyslil, že tak činím z ženské marnivosti, z ctižádosti..“ „Ty tedy proti mému rozhodnutí ničeho nenamítáš?!“ optal se manžel, jenž byl patrně i u nejoddanější žínky své připraven na mírný odpor neb aspoň na nějakou námitku. „Nejen že ničeho nenamítám,“ odpověděla tonem pevného přesvědčení, „já je, jak už připomenuto, rozhodně schvaluji.“ „A z jaké příčiny — smím-li se ptát?“ otázal se s polovážnou a přece jaksi sarkastickou zvědavostí. „Prostě proto, poněvadž se domnívám, ba jsem přesvědčena, že málo který z oněch mužů, jež jsem byla až dosud poznala, mohl by na dráze politické tak vyniknouti jako ty...“  „Ach, o vyniknutí nejde Pouhé vyniknutí není a nemůže býti mým konečným cílem... Vždyť přece víš, že marnivá ctižádost nebyla mi nikdy v ničem vodítkem...“ „Vím, vím!“ přisvědčila. „Ale jistého druhu ctižádosti jest k podobnému něčemu přece jen potřebí. Veřejné působení bez ctižádosti je jako láska bez vášně. Časem svým unaví a omrzí. Nevěř, že by's mohl – –“ „Ale mne přec k tomu ctižádost nedohání!“ namítnul. Připouštím. Ale dříve nebo později se ctižádost přece dostaví jako přirozená a tudíž nevyhnutelná pružina...“ Usmál se skoro nedůvěřivě. „A ty by's si přála, by se tak stalo?“ ozval se po chvíli. Pokrčila ramenama. „Ctižádost tvá není v mé moci,“ ujala se pak slova. „Kdyby byla jiného druhu, mohla bych se snad pokusiti bud! ji rozdmychat nebo ochladit, Ale ty's jako žula: Nic tě v předsevzetí tvém nezvrátí. A proto jest i tvá ctižádost zvláštního druhu: až dosud je, abych tak řekla, chladná, skoro ledová. Jsem však přesvědčena, že — vzplane-li jednou – –“ „A ty můj úmysl, mé rozhodnutí schvaluješ i za takových okolností?“ ozval se muž skoro překvapen. „Nemohu jinak, a byť bych i mohla, nikdy bych se toho neodvážila. Znám tě příliš dobře. Vím, že's muž rozvážlivý a že ničeho nepodnikáš bez rozmyslu, A poněvadž jsi se jednou rozhodnul, jsem přesvědčen, a že se tak stalo po uvážení všech okolností a že by tě žádná světa moc od toho neodvrátila.“ Zdánlivě lichotivé toto uznání působilo na muže s přesvědčivostí neklamné pravdy. Byl skutečně takovým, jak jej žínka charakterizovala. „Ale což kdybych neměl k tomu, k čemu jsem se byl rozhodl, dostatečného nadání?“ připomenul po krátké pomlčce. Po těchto slovech usmála se nedůvěřivě žínka, která byla přesvědčena, že má vroucně milovaný muž nadání vlastně ku všemu. „O tom netřeba snad, milý Karle, ani šířiti slov,“ připomenula živě. „O nadání nelze přece mluviti dříve, dokud se člověk nepokusil je osvědčiti, A ty s, pokud vím, v tomto směru doposud ještě nikdy se nepokusil. Ostatně — shledáš-li, že by tvé nadání nestačilo, můžeš se přece vždy, kdykoli uznáš za dobré, uchýliti zase do života soukromého...“ „Ale což kdybych se někdy kompromitoval?“ namítnul muž. „Kompromitoval?!“ opakovala žínka váhavě, jako by dosahu slova toho ani nechápala. „Ne, ne! Není možné!“ zvolala pak živě s tónem úplné jistoty. „Ty se kompromitovatí nemůžeš!“ „Ale což kdyby se tak stalo někdy — ať již z příčin jakýchkoli — přece?“ Žínka váhala s odpovědí. Zdálo se, že jí poslední slova přece jen poněkud zarazila. Náhle však se ozvala živěji nežli před tím: „Buďsi! Kompromitovati se v zápase za pravdu a právo není nežli nejčestnější porážka — vlastně onen druh vítězství, jenž přichází k platnosti teprve později. A poněvadž vím, že pravdu a právo nikdy se zřetele nespustíš poněvadž jsem přesvědčena, že vždy a ve všem budeš jednati po svém poctivém přesvědčení, a to po přesvědčení muže, který jest sobě vědom své odpovědnosti před svým vlastním svědomím, nemohu jinak, nežli – –“ Nedomluvila. Manžel, jenž byl slovům těm naslouchal se zvláštní zálibou, chtěl pronésti žertem slova: „Ajta! vždyť ti sama mluvíš, jako by's řečnila k celému zástupu!“ — ale žínka jej předešla. „Ne, ne! Toho všeho se nelekám!“ zvolala skoro nadšeně. „A skompromituješ-li se přes poctivou snahu svou někdy přece — nuže, potom se vrátíš domů ku své žínce.. A já — já tě zulíbám, jako jsem tě líbávala...“ Opět nedořekla, nýbrž vyskočila a objavši muže, jenž byl taktéž vstal, vtiskla mu dlouhé, vášnivé políbení. Po chvíli opět oba usedli a pokračovali v rozmluvě, které dále nereprodukujeme. Z krátkého dialogu, jejž jsme byli zaznamenali, zřejmě vysvítá, že byli to manželé v pravém slova smyslu inteligentní, kteří si rozuměli a vzájemně si důvěřujíce vedli až dosud život v pravdě závidění hodný. I později, kdy manžel poukázal v rozmluvě k některým neobvyklostem a snad i nepříjemnostem, jež veřejný život jeho nutné bude míti v zápětí; zejména když připomenul, že nyní stane se asi častěji, že se v Praze omešká a nepřijede, jako jezdíval až dosud den co den, žínka — patrně v blahém rozpoložení mysli ani slovem, ba snad ani myšlenkou neoponovala. Po boku vroucně milovaného muže, po němž se byla v noci tak vášnivě roztoužila, zapomněla na vše, co byla prodlením noci sladce bolestného prožila — a nenapadlo jí, že by se zvláštní ona duševní nálada, vlastně tajemně tísnící rozladění mohlo vůbec kdy zase opakovati. Byla a zůstala tak šťastnou, jako bývala jindy.	 Den, vlastně odpůldne minulo v obvyklém na letohrádku šťastných lidí dolce far niente — v tom svůdně konejšivém uvolnění myšlenek, citů a přání, jež rozlétnou se do všech úhlů světa a nevrací se než jako hravým laškováním umdléná plachá ptáčata s nejvroucnějším přáním po zdřímnutí... Nadešel tichý, příjemný, v pravdě poetický večer, o jakých poetové všech věků a národův blouznívají jako o ideálu snivé nálady budícím ve vnímavých duších nejblažší, ale zároveň nevylíčitelné pocity. Západ rděl se v krvavé záplavě a celá krajina zdála se býti stopena v zarůžovělé mlze. Šťastní manželé povečeřevše v stinné besídce procházejí se ruku v ruce po zahradě. Oba jeví mírnou únavu. Živý proud rozmluvy byl už dávno ochabnul. Předměty pro oba zajímavé byly vyčerpány. Každý zabýval se v duchu svými vlastními, ale matnými myšlenkami, skoro pravými již jich stíny. Jen občas uklouzlo jí nebo jemu jednotlivé nahodilé slovo nebo bezvýznamná věta a upozornění na věc nejvšednější... Náhle oba bezděky stanuli a upřeli mlčky zraky své na předmět, jenž byl pozornost obou skoro současně upoutal. Na zalesněném vršku nad letohrádkem byl z lesa vystoupil nějaký muž a ubíral se po klikaté stezce vedoucí hrbolatým ouhorem dolů směrem k letohrádku, podle něhož vedla stezka dále k nádraží nebo do vísky kolem vršiny se hřbitůvkem. Pravšední výjev ten nevzbudil sice žádného zvláštního podivení, přes to — patrně jen náhodou a bez jakékoli příčiny dívali se oba manželé na loudavě se blížícího muže. až octnul se u nejzazšího plotu zahrádky. Teprve po té oba skoro současně zase se obrátili a popošli skoro až ku plotu, podle kterého musil přiblíživší se muž dále jíti. Možná, ba skoro jest jisto, že v několika těch vteřinách úplně zapomněli, co bylo na chvíli pozornost jejich upoutalo; neboť teprve když muž ten se přiblížil asi na pět kroků a zdvořile pozdravil, obrátili se oba směrem, odkud byl pozdrav zazněl a v tvářích obou zračilo mírné překvapení. Manžel poděkoval na pozdrav zprvu pouze jen chladně zdvořile, jako děkujeme zdvořilým neznámým; ale hned na to opětoval pozdrav s upřímnou vřelostí, jakoby děkoval nejlepšímu příteli. Žínka náhodou a nejspíše jen z pouhého polopřekvapení nepronesla ani slůvka a toliko vlídně hlavou přikývla. Zrak její změřil neznámého zkoumavě; ale za zarůžovělého pološera nepostřehla více, nežli že to asi třicetiletý muž statné ramenaté postavy v dosti slušném černém šatě. Bezvousá tvář jeho zdála se býti dosti výrazna; ale poněvadž před zrakem žínky pouze na okamžik kmitla en face, nepostihl ji pátravý zrak žínky nežli v profilu, kdy postřehl markantní, skoro odpornou linii čela. nosu, úst a brady a kromě toho jen ještě zakudrnatělý ryšavý vlas nad skrání. Žínce neznámý, manželi však dle všeho známý muž ubíral se dále. „Kdo je to?“ optala se žínka šeptmo, když byl muž ten poodešel asi dvacet kroků. „Zdejší kantor,“ odpověděl muž ledabyle, ale ihned dodal s důrazem: „Jeden z nejinteligentnějších, ale zároveň nejnešťastnějších mužů, s nimiž jsem se kdy setkal,“ „Neznám ho?“ optala se žínka skoro bez zájmu, patrně aby vůbec něco pronesla. Neznáš, dušinko, neznáš. Jeť samotář a od nějakého času mijí společnost jako nelida. A přece nelze mu toho vytýkati, Žijeť v nejžalostnějších vzpomínkách a zdá se, že pro jiného nemá hrubě smyslu. Zval jsem jej několikrát k nám; ale on vždycky zdvořile se omluvil…“ „Stíhlo jej nějaké neštěstí?“ optala se žínka s mírným účastenstvím. „Zemřela mu před nedávnem žena.“ odtušil manžel skoro až lhostejně. Prostými slovy těmi zbuzena však v duši ženině vzpomínka na minulou noc. Bezděky zabloudil zrak její směrem ke hřbitůvku. Napadlo jí, že muž, jenž byl v noci hrou na hřbitově upoutal její pozornost, nemůže býti nikdo jiný nežli nešťastný učitel, kterýž právě zacházel po stezce k nádraží. Chtěla se o tom zmíniti, avšak pozornost obou upoutána novým všedním výjevem. Na stezce od nádraží, kde byl učitel právě zmizel, objevil se jiný muž, který co možná rychlým krokem stoupal do vršku směrem k letohrádku. „Nějaká návštěva?“ uklouzlo manželi, upírajícímu zrak na blížícího se muže. „Možná,“ odtušila žínka, dívajíc se upřeně tímže směrem jako manžel, neboť po stezce té chodíval směrem k lesině na vršku jen zřídka kdo za dne, kdežto pod večer a v noci nikoho nenapadlo voliti stezky té. Po několika vteřinách však manžel přes panující již šero poznal v blížícím se muži sluhu telegrafního úřadu nádražního. „Patrně nějaká depeše,“ připomenul s nehrubě nápadnou zvědavostí a loudal se směrem ku vchodu do zahrady. Žínka jej následovala. Dospěli ku vchodu skoro současně s telegrafním sluhou, kterýž pozdraviv podal vlastníku letohrádku depeši. Tento ji chvatně roztrhl a namáhavě četl následující slova: „Nejnaléhavější záležitost politická vyžaduje nevyhnutelně okamžité Vaší přítomnosti v klubu. Možno-li, prosím, dostavte se třeba po desáté hodině — ale najisto...“ „A teď už je po deváté!“ zamumlal podávaje depeši žínce, která jí čtla ještě namáhavěji. „Vlak ku Praze odjede za čtvrt hodiny,“ obrátil se k žínce dívaje se zároveň na své hodinky, „Mohl bych se dostati do klubu okolo jedenácté — snad ještě včas... Nemyslíš?“ „Ovšem, ovšem,“ přikývla žínka, zabývajíc se v duchu ještě obsahem depeše a nemyslíc ani na to, že jde o opětné rozloučení. „Mám tedy odejet?“ optal se manžel, podávaje telegrafnímu sluhovi podepsaný recepis a odměnu za dodání telegramu. „Ovšem že!“ přisvědčila žínka rozhodně a opět spíše instinktivně nežli s rozmyslem, neb v okamžiku tom byla úplně zapomněla na vše, co jí bylo minulé noci tak vzrušilo. Přípravy k nenadálému odjezdu vykonány v necelých pěti minutách. Muž i žínka pospíšili do letohrádku. Muž převlékl jen kabát, přehodil přes ruku převléčník a políbiv žínku, chvátal k nádraží. Žínka jej vyprovodila skoro do poloviny stezky a po opětném políbení vrátila se do zahrádky. Zde dívala se déle čtvrt hodiny směrem k nádraží, sledujíc příjezd a odjezd vlaků a teprve když hukot ku Praze odjíždějícího vlaku v dáli dozněl, odebrala se loudavě do ložnice. Byla zde opět o samotě. Ale nic ji nehnětlo, Byla klidná. Několikrát přešla na přič po ložnici, načež usedla na pohovku a kříživši ruce v klíně, zamyslila se. Myšlenky její však byly mlhavy a bez interesu. Napadlo jí sice to ono, co by ji bylo jindy snad i mírně vzrušilo; nicméně únava po svrchovaně neklidné minulé noci přihlásila se ku svému právu a v brzku dostavila se dřímota. Zdřímnula však jen na chvíli. Náhle se prudce vztýčila, načež se chvatně odstrojila a ulehnuvši na lože po nějakém čase usnula. Spočátku spala tvrdě jako spávají zdravé děti, jichž pranic nehněte a nebolí a jímž jest spánek skutečně tím, čím má býti člověku vůbec. Za nedlouho dostavily se však podivné a později přímo příšerné sny, jaké pronásledují spícího člověka po mocném vzrušení mysli nebo v dobách, kdy nervy jeho churaví. Původně lahodný klid, jevící se v tváři bezprostředně po usnutí ustupoval pomalu výrazu vždy neklidnějšímu, až jevila celá tvář vždy více se vzmáhající starostlivost, přecházející v úzkostlivý nepokoj. Hladké jasné čelo se zachmuřovalo, smavé rty zpřísněly a chvílemi pohrávalo kolem nich cosi jako úšklebek. Výraz úzkostlivého nepokoje se stupňoval. Kyprá ňadra vždy prudčeji se dmula a z prsou vydral se několikrát táhlý, jako tlumený a hned zase sípavý vzdech. Na svraštěném čele a později skoro na celé tváři objevily se krůpěje potu... Spočátku krásné, kypré tělo její jen lehýnce se zachvívalo. Když však posléze úzkostlivý výraz tváře přešel ve výraz hrůzy a zděšení, zdálo se, jako by se celá postava svíjela v křečovitých bolestech. Po nějakém čase výraz hrůzy a zděšení znenáhla mizel, až jevila tvář zase skoro normální klid. Ale jen na chvíli. Zjevné symptomy, označující nepokojné a příšerné sny, opakovaly se prodlením noci ještě několikrát. Někdy se sice zdálo, že neklidnými sny mučená mladá žínka již již se probouzí... Ale neprobudila se až — na úsvitě — unavena a zemdlena. jako by byla celou noc v trapném duševním stavu probděla a teprve k ránu na chvíli podřimla – – – Od té doby nebyla mladá žínka více tak blaženou jako dříve. Možná, ba skoro jisto, že změna ta připravovala se po delší čas nepozorovaně již dříve a že byla za líčených okolností pouze — a to zatím jen dočasně — jaksi uspíšena. Mladá žínka marně se namáhala zaplašiti trapně úzkostlivý pocit, jenž se jí nyní tak často a obyčejně zdánlivě beze vší příčiny zmocňoval. Někdy se jí zdálo, jako by v duši její vznikaly i chmurné jakési myšlenky, ale tak mlhavě jako v bezděčném zadumání... Prodlením několika málo dnů stala se však i v životě jejím obvyklém mnohá změna. Manžel její nepřijížděl nyní když byl zvolen poslancem, z Prahy každého dne, jako druhdy. Za to zase mnohdy, zvláště v neděli a ve svátek přiváděl jednoho nebo více politických svých přátel. Letohrádek, druhdy pouhý útulek dvou milujících, změnil se v dny ty v dočasné zátiší někdy i duchaplné společností mužův, kteří se vyznali i v zábavě a mladé sličné žínce skutečně mnohou hodinu příjemně ukrátili. V několika týdnech vystřídal se v letohrádku značný počet hostí. Spočátku pouhých známých, později také neznámých, s kterýmiž se mladá žínka teprve seznamovala; avšak i to přispívalo nemálo k rozptýlení porozladěné mysli mladé choti nového poslance. Přátele manželovi byli vždycky vítáni. Bavívala se v kruhu jejich ráda a nenuceně a jako domácí paní přičiňovala se ze všech sil, aby i malé hostiny, jež bylo nutno pořádati, vydařily se vždy k úplné spokojenosti hostův. Slovem v letohrádku zavládl zcela jiný život. Někdejší klid ustoupil mnohý den nejživějšímu ruchu, začasté rozjařenosti, mnohdy i bujné veselosti. Za to byly dny a zvláště noci, jež trávila mladá žínka nyní často o samotě, tím trapnější. Jediné, čím za takového osiření plašívala chmurnou nebo jitřivou náladu, byla myšlenka, že za několik dní sejdou se zase manželovi přátelé a že den ten bude jí dostatečnou náhradou za nepokoj a úzkost, jež pociťovala, kdykoli byla zůstavena samu sobě... Nezklamala se nikdy. Společnost manželových přátel zaplašovala začasté i náladu nejchmurnější, tak že domácí paní tím více se přičiňovala, aby i hosté neměli nejmenší příčiny k jakémukoliv postesknutí. A k jedné takové nedělní zábavě přijal konečně pozvání i nešťastný kantor, jejž byla mladá paní před nedávnem pod večer pouze jen zahlédla, a kterého si nebyla od té doby hrubě ani připomenula. Nepřekvapilo ji ani dost málo, když vešel neznámý muž do zahrady, v které právě sama meškala, a představil se jí jako pozvaný host. Přivítala jej s obvyklou vlídností a uvedla do jídelny letohrádku mezí ostatní hosty, aniž by byla fysiognomii jeho věnovala zvláštní pozornosti. Postřehlať jen, že to ryšavý muž, bez mála již asi třicetiletý — bledé, bezvousé tváře s nápadně vysedlými lícními kostmi a orličím nosem; vůbec fysiognomie spíše odporné nežli vábné. Neušlo jí také, že odulé rty mají jaksi vzdálenou podobu žabí tlamy; ale vážný, zádumčivý, ba bolestný výraz tváře, v kteréž i snivé modré oko hrálo zvláštní, usmiřující úkol, působil na ni jako působívají na cituplného člověka oduševnělé fysiognomie lidí v pravdě nešťastných. Pocítila mírnou soustrast... V kruhu manželových přátel, kterýmž musil býti teprve představen, choval se nový host s taktem vzdělaného člověka bez jakýchkoli nároků, Spočátku byl poněkud zamlklý, ba zdálo se, jako by mu bylo v kruhu neznámých mužů jaksi nevolno. Ale po nějakém čase zúčastnil se povšechného hovoru politického a osvědčil se hned prvními výroky svými jako člověk, kterému české poměry politické nejen nejsou neznámy, ale který byl v protínající se zájmy různých stran i osobností ponahlédl nepoměrně hlouběji, nežli by se byl kdo do venkovského kantora nadál. Avšak i když se hovor posunul na jiná pole, ať již sociální, vědecké neb umělecké a jiné, ve všem osvědčoval zvláštní obeznalost, kterou spočátku pouze jaksi naznačoval, a nikoli, aby ji na obdiv stavěl nebo někomu vnucoval. Všeho toho povšimla si mladá žínka hned o první návštěvě nového hosta. Vzala to však pouze jen k vědomosti jako cosi, co upoutá pozornost, ale nepřekvapuje. Nový host byl jí sice vítaným jako každý jiný z přátel manželových; jinak však přece jen lhostejný. Nicméně prodlením několika týdnů, kdy dostavoval se do kruhu manželových přátel vždy kdykoli tyto zavítali do letohrádku, stal se nový host nejen příjemným společníkem, ale jaksi duševním středem celé společnosti. Vynikalť přes všechnu skromnost povahy a skoro až úzkostlivou opatrnost, s jakou své náhledy pronášíval. nade všechny ostatní přesvědčující silou přesné logiky, a když se poněkud rozehřál, přidružila se k tomu přímo neodolatelná elementární síla vášně a náruživosti: Bylo zřejmo, že v zdánlivě klidném, tichém, skromném muži dřímají duševní schopnosti, o nichž snad ani on sám nemá skoro potuchy, schopnosti to, jež v jistém určitém směru využitkovány, mohly by časem svým upoutati pozornost kruhů nejširších a neznámého až dosud muže proslavili. Mnohdy se zdálo, jako by byl podivný muž ten se vším obeznámen a jako by byl všechno, čím se byl až dosud duch lidský zabýval jako záhadami, pronikl aspoň tak dalece, že stanul u přirozené meze zkoumání a nikdy neodvažoval se v zámezí fantastických domněnek. Vším tím sice ostatním v jisté míře imponoval; ale právě tato, abychom tak řekli stejnoměrná universálnost byly zároveň závadou, že ze společnosti nikdo nedovedl přesně naznačiti, jakým asi směrem mohl by duševní schopností své využitkovati. Zdál se mít i schopnosti ku všem. Ale schopnosti ty nalézaly se v tak harmonickém sloučení, že vyniknutí jedné bylo by potlačilo jinou, neméně závažnou a důležitou, A když pak někdo ze společnosti skutečně také nějaký svůj náhled pronesl, zavrtěl podivný muž ten záporně hlavou, nebo se prostě pronesl: „Ne, ne! Jsem člověk, který již účty svého života uzavřel a ničeho více se neodváží...“ Co bylo resignace té příčinou, nikdo nevěděl a na nejvýše jen tušil. Mnozí připisovali ji hlubokému bolu nad ztrátou nejmilejší bytostí, vroucně milované žínky. Ale mýlili se právě tak, jako by se byl mýlil každý, kdo by ji byl připisoval zevním nějakým účinkům jiným, Resignace ta byla totiž nejvlastnější podstatou celé jeho bytosti — byltě to on sám. Nikdy neměl žádných výlučných přání a snah; nikdy netoužil po něčem, co nebylo přirozeným následkem předcházejících příčin a vše, ať dobré a příjemné nebo nepříjemné, pokořující nebo zdrcující přijímal s filosofickým klidem hraničícím skoro na apathii neb otupělost. A přece zase byly okamžiky, kdy bylo zřejmo, že resignující tento vesnický filosof byl by schopen netoliko zžírající náruživosti. nýbrž i skutků, jaké diktuje přímo šílená vášeň v zběsilých svých záchvatech. Krátce muž ten byl v svrchované míře interesantním. Není tudíž divu, že stal se příjemným a milým společníkem všem a že získal sobě v brzku i přátelskou náklonnost mladých manželův, jichž hostem býval.  V necelém čtvrt roce pokládán za domácího přítele, na kterého možno ve všem spolehnouti, kterému možno všechno svěřiti, před kterýmž možno celé srdce otevříti. I docházíval nyní někdy do letohrádku i v dny, kdy nebyl mladý manžel přítomen, a snažíval se zaplašiti trapně dlouhou chvílí a chmurné pocity, jež mladistvou choť přítelovu opanovávaly měrou vždy tísnivější. Spočátku byly návštěvy ty mladistvé žínce jaksi konvenienčně nepříjemný. Ale když zpozorovala, že společnost důvěrného domácího přítele skytá jí skutečně v dočasné opuštěnosti aspoň jakési úlevy, uvykla jim, a domácí přítel byl jí pak vždy vítanějším, nežli se toho byla kdy nadála. Bavívala se s ním nenuceně a začasté důvěrně hlavně o záležitostech všedních a na nejvýše svých vlastních nebo nejbližších přátel a známých se týkajících. O záležitostech jeho vlastních, o jeho minulosti a podobném nerozpřádána náhodou řeč nikdy a odbočil-li hovor k tomu někdy přece, dovedl mu host dáti vždycky obratně směr jiný, tak že mladistvé žínce zůstala minulost důvěrného jinak domácího přítele i na dále tajemstvím	 Nadešel podzim, vlastně teprve dny prvních mlhavých jiter a příjemných polozádumčivých večerů — doba, kdy rozptýlený duch lidský nejsnadněji se soustřeďuje a nejraději se zabývá elegiemi života, jimž nebývá zpravidla nikdy tak přístupen jako za tichých, lunojasných podzimních večerů a nocí, plných tajůplné a zároveň nevylíčitelné poesie citů... A za jednoho z takových večerů a sice v době, kdy manžel mladistvé hostitelky nebyl po celý týden zavítal k domácímu krbu, seděla mladistvá žínka v saloně letohrádku v důvěrném hovoru s domácím přítelem. Měsíc, jenž byl vyšel teprve asi před půl hodinou, nalézal se skoro v úplňku a vznášeje se nad vršinou se hřbitůvkem, vrhal otevřenými okny zář svou na stůl uprostřed komnaty, na němž hořela elegantní petrolejová lampa a za kterýmž host i hostitelka seděli — proti sobě. Zvláštní, v pravdě poetické osvětlení dodávalo všemu, díž i jinak nehrubě příjemné fysiognomii hosta zcela jiný, abychom tak řekli mizivě přívětivější a skoro vábný ráz. A poprvé od té doby, co se byla hostitelka s hostem seznámila, zdálo se jí, že fysiognomie jeho není odporná, že má i jisté ušlechtilé, ač jinak spíše charakteristické nežli pravidelné rysy, jimiž zastiňuje i tváře mužně krásné — slovem, že to vlastně fysiognomie skoro až interesantní, jako byl host sám. Přes hodinu bavili se obvyklým způsobem o všedních a přece jinak více méně zajímavých věcech, až pak posléze domácí paní — patrně jen následkem zvláštní, mimořádné nálady optala se také — po prvé — na přítelovu minulost. A host — taktéž poprvé, co se znali, — ujal se slova, by se před sličnou a pozorně, ba později napjatě naslouchající dámou upřímně vyzpovídal. Zahájil vypravování své několika všedními poznámkami o trudném svém mládí, plném svízelů a odříkání, s jakým jest spojeno zpravidla mládí každého, kdo nebyl vychován v poměrech příznivých, nýbrž byl nucen o každý den, ba skoro o každou hodinu života svého vésti krutý zápas existenční. „Přiznám se vám, milostivá paní,“ pravil pak, „že není snad ve světě člověka, jenž by byl nepřízeň osudu svého z mládí snášel tak trpce jako já. Pamatuji se, že již jako desítiletý hošík nesčetněkráte kladl jsem si otázku: „Proč — proč právě ty máš a musíš strádati? Čí nejsi jako statisíce a miliony jiných, kteří bez vlastního přičinění žijí v pohodlí a bez starosti, radujíce se ze života svého jako bezstarostná ptáčata v lese a na poli?...“ A přece, když jsem později poznal vlastní podstatu života lidského, když jsem pochopil rozdíl mezí životem oduševnělým a životem pouze tradicionelně vegetujícím, žehnal jsem osudu, že mě nenechal naroditi se v přepychu a bohatství, jež by mě byly na jisto svedly na dráhu pouhého, ať již sebe příjemnějšího užívání — tudíž pouhého živoření... Všechny ty nesčetné bludičky fysického světa, za nimiž se marnivost a vášeň — slávy, peněz a rozkoší lačných smrtelníků až do zemdlení a začasté vysílení pachtivá, jsou a zůstanou právě jen svůdnými bludičkami a ničím více. Každý, kdo se za nimi kdy pachtil, přijde dříve nebo později k poznání, že v témž skoro okamžiku, kdy jich dosáhl, pozbyly na své lákavosti, že neskytají, co zdály se slibovati, krátce — každý rozmrzen a přesycen odvrací se od vlastní své minulosti a marně hledá opory pro život další... A slova: marnost všeho pozemského vystihují minulost, přítomnost i budoucnost... Neboť člověk, jenž byl minulost svou promarnil, promarňuje i přítomnost a promarní i budoucnost... Nechť namlouvá si bláhový člověk sebe přesvědčivěji, že štěstí jeho závisí na té neb oné jeho libůstce, vždy dožije se zklamání, vždy dříve nebo později se přesvědčí, že všechny tretky života fysického neuspokojují nežli dočasně — mnohdy jen na chvíli a začasté na pouhý okamžik; přesvědčí se, že vždy dostavuje se posléze únava, rozmrzelost a roztrpčenost. Nechť pachtí se člověk po čemkoli toho druhu, nikdy nedojde upokojení; neboť člověk nemůže býti šťastným, nežli sám v sobě ... Každý jeho styk se světem nebo vůbec jen s jinou bytostí, činí jej závislým na štěstí a neštěstí cizím... A proto jest a zůstane duševní život náš jedinou oporou, jediným paladiem v zmatků a bludůplném světě. Kdo nežil a nežije duševně, kdo nemá vlastního svého světa duševního, čí život duševní nebyl vzpružován literaturou, uměním a vědami, slovem člověk, jehož duševní obzor zůstal zúžen na obzor nejvšednějšího vegetabilního života, nežil a na nejvýše jen živořil — právě asi tak jako bezstarostná ptáčata v lese a na poli, kterýmž jsem v mladistvé nezkušenosti tak závidíval.“ Mladistvá dáma naslouchala neobvyklým těmto slovům s nemalým zájmem. Optavši se na hostovu minulost, očekávala vypravování pouhých fakt. Host však ji překvapily všeobecnými reflexemi, jichž se nenadála, a jež na ni právě proto, že podobných posud ještě nikdy neslyšela, působily v svrchované míře překvapujíc, Když host domluvil, aby si poodechl, nevěděla, co odpověděti a nač se dále optati. V saloně zavládlo na chvíli skoro až trapné ticho. „Dle toho zdá se, milý příteli,“ ujala se konečně mladá paní slova šeptmo a ostýchavě, jako by pronášela nejsmělejší domněnku, „že přes všechny útrapy života, jež vás byly stihly, přece nejste tak nešťasten, jak se o vás soudí.“ „Jsem i nejsem, milostivá paní,“ odtušil host měkce a přece rozhodně. „Přijde totiž na to, co jest skutečné štěstí. Kdyby byl štěstím život bez přání, bez bolů a bez duševních zápasů, byl bych skutečně — nešťasten. Ale život, jehož alfou a omegou jest duševní klid a mír, není nežli pouhým živořením, vlastně povlovným, odumíráním. Prvním stadiem jest přesycenost, která plodí nudu a omrzelost... Sama přirozenost lidská zpouzí se tomuto živoření. Z omrzelosti vzniká dráždivost a popudlivost. A nevzpruží-li se duševní lethargie ani tím, dostaví se dříve nebo později přirozený toho následek: Člověk znenáhla otupuje, až pozbude vnímavosti pro všež co činí život životem... Je-li tudíž takovýchto život štěstím, potom jsem ovšem svrchovaně nešťasten.“ Po těchto slovech se na několik okamžiků odmlčel, načekaně pokračoval: „Život náš. milostivá paní, není však v libovolné naší moci, jak nám mnozí pseudopsychologové a pedagogové v pohodlné bezmyšlenkovitostí namlouvají. Nejsme jeho svrchovanými pány, nýbrž na mnoze spíše jeho otroky. Všechny naše náklonnosti a záliby, všechny naše touhy, snahy a skutky slovem celý život náš závisí jednak na vlastní naší organisaci a resultuje z nesčetných nepostižitelných vlivů na naši bytost. A poněvadž každý z nás je bytostí jinou a na každého z nás působí vlivy jiné, musí býti tedy život, každého z nás — jiným... Naší vinou tedy není, zvrhne-li se život náš v nenáhlé odumírání nebo rozproudí-li se v plné, třeba někdy divoké a neurvalé síle své, a žijeme-li střídavě v klidu a bouři, v slastech a bolestech.. Kdo jest šťastnějším, nevím. Ale mně, milostivá paní, připadl za úděl život poslednější.“ „Byl jste tedy aspoň někdy také svrchovaně nešťasten?“ připomenula dáma soucitně. „Začasté skoro k šílenosti,“ odtušil host temně. „Skoro se mi zdá, jako by nebylo ve světě člověka, který by byl tolik vytrpěl jako já.“ A bez vybídnutí počal prostě a přece chvílemi skoro úchvatně líčiti dosavadní svůj život, plný útrap a křečovitého vzpírání se nezaviněnému osudu. Vypravoval o svém mládí — prostém a všedním co do fakt, ale svrchovaně zajímavém co do rozvoje duševního, nežli dospěl k poměrnému duševnímu ustálení. Vypravoval o bezpříkladně krutých zápasech, nežli se domohl skývy existenčního chleba — o duševním namáhání, kterýmž bylo provázeno úsilí vymaniti se z tradicionelních názorů a bludů a zahájiti život rozumného člověka aspoň poměrně důstojný, — život bez nepředpojatosti, bez illusí a bez titěrných pošetilostí, jakýmž si miliony jiných oslazují své živoření... Vypravoval i o svých poblouzeních a hříších, do nichž přes všechno své úsilí zas a zase upadal, nežli navykl říditi se ve všem jedině kompasem nepředpojatého názoru v svět. Krátce — zpovídal se upřímně ze všech svých duševních zápasů, nežli se stal takovým, jakým právě jest, a zpovídal se způsobem tak poutavým a zajímavým, tak povzbuzujícím, ba chvílemi vzrušujícím a rozčilujícím, že napjatě naslouchající dáma nemohla se ubrániti pocitu soustrasti a obdivu zároveň. Byla sice sama dámou vzdělanou, t. j. o vzdělání její bylo se strany rodičův pečováno svědomitě. Často, ba skoro výhradně stýkala se s lidmi vzdělanými, mezi kteréž náležel i její manžel, kteří znali svět a vynikali vědomostmi všech možných odstínů; ale až dosud nebyla se nikdy setkala a nebyla ještě nikdy slyšela muže tak duchaplného, jakým byl tento prostý vesnický kantor, který dovedl upoutati veškerou její pozornost líčením duševních hnutí kterýmž se i vzdělanci zpravidla vyhýbají jako věcem nudným nebo zbytečným. A poprvé v životě svém pocítila neodolatelnou nadvládu v pravdě osvíceného, nepředpojatého ducha nad veškerým tím tradicionelním haraburdím, kterýmž byla duševní její zbrojnice přeplněna. Poprvé v životě svém pocítila, že duševní život jej vlastní nebyl životem Pravým, nýbrž nehrubě závidění hodným živořením. I zadívala se umlknuvšímu hostu do očí s výrazem takové srdečné upřímnosti, že domníval se čisti z pohledu toho vyzvání, aby v líčení pokračoval. Učinil tudíž po domnělém přání hostitelky a začal rovněž tak prostě a přece chvílemi úchvatně vypravovali historii své lásky od prvního polouvědomělého vzklíčení příchylnosti až po žhavý výbuch náruživosti, kdy milovaná bytost sklesla mu poprvé do náručí... Vypravoval o všech těch slastech i strastech lásky, jež snad každý dovede pro- cítiti, ale kterýmž málo kdo dovede dáti výraz slovy, aby vzbudil u jiných týž neb aspoň podobný pocit — a líčil pak rovněž tak pravdivými, jako žhavými barvami i bez- měrné hoře své, když šíleně milovaná bytost zemřela... I tentokráte byla sice fakta v podstatě všední; ale líčení duševních hnutí od nejemnějšího záchvěvu nejněžnějšího citu až po šílený výbuch zoufalého hoře a následujícího na to ztrnulost bylo tak úchvatné, že napjatě a skoro bez dechu naslouchající dáma procítila aspoň matně celou stupnici citů těch, jako by si připomínala city, jež ji byly samu kdysi rozchvívaly, Srdce její, až dosud v konvencionelních poutech spjaté, tudíž chladné a jaksi ztrnulé, začalo v průběhu líčení znenáhla táti... Když pak host líčení své dokončil, vyhrkly jí slzy s očí. Zároveň jí bylo, jako by se byla zázračným způsobem proměnila v jinou bytost a domluvivší muž. jenž jí byl až dosud přece jen jaksi lhostejný, zdál se jí býti v svrchované míře sympatickým... A vše to zračilo se neklamně i v její tváří, která zdála se býti hostu výmluvnější nežli skutečně byla. Domnívalť se v ní čisti více, nežli jevila. Vyčetlť z ní nejen pouhou sympatii, nýbrž i cosi čeho se sám nenadál, příchylnost hlubší... Opanoval se však přece a jenom rozjiskřující se oko prozrazovalo neurčitě prudké duševní hnutí, jež se ho bylo zmocnilo. Chvíli oba mlčeli. V saloně panující ticho rušeno jen jednotlivými vzdechy. jež hostitelka nebyla v stavu potlačiti, „A jak to možné.“ ozvala se posléze jaksi je nproto[JS8], aby nestavěla bezděčné pohnutí své na odiv, „jak to možné, že po všem, co jste byl právě vypravoval, že i po nevýslovném hoři, jež srdce vaše zdrtilo, vzklíčila v duši vaší přece zase příchylnost k životu, ztrpčenému tolika bolestnými, srdce rozdírajícími vzpomínkami?“ Prostá a přirozená otázka ta, které se nenadál, přivedla i muže tak vzácných duševních vlastností poněkud do rozpaků. V prvním okamžiku skutečně nevěděl, jak odpověděti. Nebyli si příčiny, na kterou byl tázán, sám ani vědom, ba nebyl si hrubě ani vědom podstatné nějaké změny ve svém životě. Pokrčil tudíž ramenoma a setrval v mlčení. „A hřbitůvek, kam jste druhdy, jak se zdá, tak často ku hrobu milované bytosti chodíval,“ ujala se slova hostitelka. Ale — nedořekla... Co chtěla pronésti, zdálo se jí býti náhle tak nešetrné, že dodala šeptmo jen jediné slůvko: „Odpusťte!“ Tvář hostovu přelétla lehýnká chmura. Dotazem hostitelčiným vzbuzená vzpomínka učinila však konec i jeho rozpakům. „Přiznám se vám upřímně, milostivá paní,“ pravil s přízvukem jemné zádumčivosti. „Nebyl jsem na hřbitově skutečně od oné lunojasné noci, kdy hledal jsem u hrobu nejdražší bytosti úlevu hoře svého v pošetilém počínání, a trvám, že nikdy více ke hrobu tomu a na hřbitov nezavítám,“ Upřela naň zvlhlé své oči s výrazem svrchovaného udivení, „Nevěřím v život posmrtný,“ pokračoval host tímže jemně zádumčivým tonem, jako byl začal, „Ale žijeme-li i po smrti, nemůže sobě nikdo z nás přáti, aby dočasné rozloučení ztrpčovalo život oněm, kdož nám byli milými, a nejméně tomu, kdo nám byl v životě nejmilejším... Nám lidem všedním, vychovaným, byť sebe pečlivěji, v tradicionelních názorech, bývají nejhlubší pravdy životní začasté až lhostejný, poněvadž se nehodí jaksi do rámce soustavy, v které jsme byli vychováni. Zpravidla chováme se jako se chovají jiní. Přisvojujeme si cizí názory a myšlenky, ba i city naše řídí se v mnohém jaksi šablonou. Obyčejně jsme zarmouceni a pláčeme v těchže nebo podobných případech, v jakých plakali jiní, a to výhradně jen proto, poněvadž za souhlasných a podobných názorů v svět také naše city jsou si podobny. Žalosť naše nad úmrtím milované bytosti není vlastně nežli výsledkem společného našeho názoru o smrtí. Kdybychom smrt pojímali jinak, nežli ji pojímáme, kdybychom ji z přesvědčení pokládali za to, čím ponepředpojatém názoru skutečně jest, nemohli bychom nikdy cítiti, co cítíme nyní. Slovem i zdánlivě nejposvátnější city naše jsou jaksi jen pouhým návykem. Mladá dáma naslouchala tomuto výkladu se zvýšeným zájmem a teprve po posledních slovech učinila bezděky posuněk, jako by chtěla promluviti. Ale host, buď že posuňku toho nepostřehl, nebo z jiné nějaké příčiny, pokračoval: „A já, milostivá paní, nebyl výjimkou, I já cítil po smrti nejmilejší bytosti podobně jako jiní. kteří byli téhož názoru a podobně vychování jako já. Však oné noci, kdy jsem na hřbitově naposled plakal, byl jsem takřka zázračně z hoře svého vyhojen... Vrátiv se domů, sáhl jsem náhodou po jedné z kněh. kterou jsem byl druhdy často četl, aniž bych byl v ní byl nalezl více, nežli co možno najiti ve sbírce prostinkých národních písní vůbec. Byla to sbírka národních písní švédských. Otevřev knihu náhodně, přečetl jsem první, druhou i třetí píseň bez jakéhokoli dojmu a začal čisti čtvrtou — zdánlivě známou, připomínající začátkem svým Erbenovou Svatební košili a jiné národní ballady podobného druhu... Četl jsem tedy spočátku ledabylo, povrchně. Avšak, když jsem dočetl, zůstal jsem jako v nejsladším ztrnutí... K neuvěření a přece pravda! Několik závěrečných slov prostinké národní písně zvrátilo náhle celý můj názor o smrti a bezměrné hoře mé ještě jednou, ale již naposled v pláči se rozplynulo. „Tedy zázračná píseň!“ zašeptala dáma, když byl host domluvil. „Pro mne, milostivá paní, skutečně píseň zázračná,“ odpověděl temně host. „Neboť od té chvíle dostavovalo se hoře mé již jen v pouhých a vždy mírnějších záchvěvech a nyní už není nežli nejsladší elegickou vzpomínkou...“  „A nemohl byste mi naznačiti aspoň obsah zázračné písně té?“ ozvala se dáma s přízvukem nejněžnější prosby. Četl jsem, milostivá paní, později verše ty tak často,“ odpověděl host, „že mohu se pokusiti, recitovati je, ovšem v nejneumělejší a místy i nerythmické a nesprávné formě, aspoň co do obsahu přibližně věrně.“ „Možno-li vám tak, prosím za to!“ zašeptala hostitelka. A host počal spočátku monotonně, později však vždy živěji recitovati: Nevěsta pláče a naříká celý den, ženich že mrtev a věčný vyspává sen... K půlnoci, sova když truchlivě houkala, nevěsta v žalu bdíc doposud plakala. V tom aj! Na dvéře fuk a fuk — zvuk rušící... „Otevři, otevři, nevěsto plačící!“... „Kdo zde v tak pozdní čas?.. Či jsem se mýlila?“ „I to jsem já, na nějž právě jsi myslila.“ Nevěsta otvírá — ženicha vpustila — perlícím vínem mu nohy hned umyla... Líbá jej vzlykajíc, k srdci jej přivíjí, nepomníc, rozkoš že přerychle pomíjí... Zatím, co laská jej — čas, který nelení, ubíhá, ubíhá – – východ se rumění... „Neslyšíš, nevěsto, kohouta kokrhat? Musím teď domů zas, ku hrobu pospíchat!“ Obula střevíčky — přes pole, přes lána ženicha provází skoro až do rána. Když došli na hřbitov, ženichův zlatý vlas a s vlasem náhle i lesk jeho očí zhas'. „Hoj, teď jsme na místě, zde je můj sádeček, Nevidíš, má milá, nevidíš měsíček?“ Pohlédnouc k měsíci, hned se zas rozhlédla — ženicha nevidí — hrůzou až pobledla... Na hrob si usedla, přehořce plakala, slza jí za slzou do klína kapala, „S hrobu já nevstanu, až se smrt smiluje, až mě sloučí s milým, jejž srdce mé miluje... Z hrobu však káravě miláčkův zazněl hlas: „Odejdi, nevěsto! Nermuť mě žalem zas! Pláčeš-li na hrobě, zbytečně naříkáš — zbytečně, má milá, srdce mé rozdíráš! Avšak když srdce tvé blahem se rozvlní, nejsladší vůně hned rakev mou naplní...“ Hostitelka naslouchala spočátku jen ledabyle. Vše zdálo se jí býti tak povědomým, jako by naslouchala balladě nejznámější. Nic, pranic ji nepřekvapovalo. Ani když recitující umlknul, nejevilo se v vtáři její nejnepatrnější hnutí. I výraz mírné zvědavostí, s jakým začala naslouchati, byl zmizel a ustoupil skoro lhostejnosti. Chvíli oba mlčeli, až posléze ozvala se hostitelka. „Možná, že jsem se přeslechla, nebo že jsem nepostihla smyslu,“ pravila váhavě. „Nemohl byste mi posledních několik slov opakovati?“ Host vyhověl jejímu přání. Upíraje zrak svůj na její tvář, opakoval poslední tři sloky. Náhle postřehl, že se tvář její zardívá a jasné oko slzou zalívá — důkaz to, že konečně přece porozuměla! Chvíli neodvážil se dojmu jedné z nejpoetičtějších myšlenek, jaká byla vůbec kdy vyslovena, jakoukoli poznámkou seslabiti, Avšak když i sličná hostitelka setrvala v mlčení, jako by přece ještě nebyla porozuměla úplně, osmělil se pronésti aspoň několik slov k vysvětlení. „Nemyslíte, milostivá paní,“ pravil váhavě, „že by závěrečná myšlenka prostinkých těchto veršů, mohla, ba měla býti prvním zákonem náboženství ducha, pravdy a lidskostí?“ Neodpověděla — nemohla odpověděti. Muž, jenž jí byl zdánlivě prostinkou tuto otázku položil, sám ani netušil, jaký dojem bylo celé jeho vypravování ve spojení s recitovanou básní a závěrečnou otázkou na vnímavou duši její učinilo. Celý posavadní život její, veškeré sybaritství, v němž byla vychována a doposud žila, veškeren ten klidně líný a požívavý duševní život bez strádání, bez bojů a skoro bez bolesti s celou tou dlouhou řadou všedních, nudných, poněvadž do přesycení se opakujících příjemností a slastí, ba i ta její čistá, upřímná a něžná láska k manželi — vše zdálo se jí býti oproti životu muže, jenž byl právě domluvil, tak fádní, tak smutné a skličující, ba titěrně malicherné, že soužilo se jí srdce nevýslovnou úzkostí jako člověku, když v nejrozhodnějším' okamžiku svého života postřehne, že nalézá se na nezaviněném, ale beznadějném scestí.. A vše to zračilo se opět v sličné její tváří, tak že mlčky ji pozorující host nemohl se ubrániti nejslastnějšímu rozechvění. Domnívalť se nyní čisti v tváří její dotvrzení své domněnky, která byla již jednou duší jeho šlehla... Marně namáhal se opanovati. Líce mu hořely, srdce prudce bílo, z očí sálal náruživý žár... Chvíli seděli proti sobě mlčky a bez hnutí. Ona se sklopenýma očima v dumném zamýšlení a mírném rozjitření, on umíraje na ní neodvratně zrak s pocitem nejžhavější palčivostí v duši. Náhle pozvedla dáma zrak a upřevši jej na hosta zpozorovala nenadálou změnu v jeho tváři, Možná, že buď porozuměla nebo se domnívala rozuměti. Vstalať a podávajíc hostovi ruku, vypravila namáhavě ze sebe slova: „Děkuji vám — srdečně vám děkuji... Jsem vším tím, co jste mi byl vypravoval, příliš vzrušena... Odpusťte! Mimo to jest i půlnoc nedaleka… Musíme se rozloučiti.“ Na tato slova vstal pomalu a váhavě i host; ale podanou ručku sotva stiskl... „Máte pravdu, milostivá paní,“ pravil poněkud rozechvěným hlasem. „Musíme se rozloučiti! Mějte se dobře!“ „Dobrou noc!“ pravila ještě dáma a doprovodila hosta až ku dveřím. „Dobrou noc, milostivá paní!“ opakoval host smutně skoro bolestně a překročil práh... Dívala se za ním, až vyšel, načež dvéře zavřela a popošla k jednomu z otevřených oken a zadívala se ven. Měsíc nalézající se právě skoro v zenithu, ozařoval krajinu tak jasně, že bylo viděti dosti zřetelně na pět až šest set kroků. Viděla odcházejícího hosta, jak prošel zahrádkou, jak se ještě jednou poohlédl a kterak zabočiv pak na stezku, vedoucí směrem k nádraží, volným krokem vždy více se vzdaluje. Dívala se za ním, až zmizel, ba dívala se na místo, kde zmizel, ještě několik minut, jako by se měl zase vrátiti. Kolkolem panoval hluboký klid zádumčivé podzimní noci a působil na mysl její konejšivě. Náhle se prudce od okna obrátila a rychlým krokem vešla do ložnice. Chvíli přecházela po ložnici nevěnujíc ničemu pozornosti a zabývajíc se v duchu výhradně jen případem bezprostředně předcházejícím. Duševní rozpoložení její bylo prazvláštní. Byla vzrušena, ale nikoli rozčilena. Neobyčejný zájem, jaký měla na rozmluvě s duchaplným mužem o věcech tak vážných, nebyl mimořádným případem, jenž jí byl donutil zajímavou rozmluvu tak náhle přerušiti, ani dost málo seslaben. Nyní jí napadlo, že není vůbec ani možno, aby symptomy rozčilení, jež byla v tváři domácího přítele jediným pohledem tak nepředvídaně postřehla, mohly býti jiného druhu, než jaký přirozeně resultoval z předcházejícího oduševnělého hovoru; krátce — že snad se přece jen mýlila a že nevysloveným a jaksi jen naznačeným podezřením vzornému muži — ublížila... I rozhodla se, že o nejbližším setkání se s ním negalantnost svou důvodně omluví a tak jakož i laskavějším a přátelštějším chováním poklesek svůj napraví. Rozhodnutím tím zdálo se býti nemilé intermezzo domnělé nebo skutečné ukvapenosti aspoň co do plánu pro nejbližší budoucnost definitivně vyrovnáno. Náhle mladá dáma stanula a rozhlédnuvši se bezúčelně po ložnici začala se rychle svlékati. Při tom si připomenula, že do odchodu domácího přítele nezavřela dveří vedoucích ze salonu do ložnice na klíč a rozhodla se, že tak učiní později. Ale dříve, nežli se svlékla, zase na to zapomněla. A tak se stalo, že odstrojivši se ulehla na jedno z odestlaných loží jako kdy jindy — bezstarostně a přece s pocitem mírné stísněnosti. Ležíc na znak a majíc obě ruce pod hlavou dívala se chvíli ku stropu, načež oči zamhouřila. témž okamžiku zavířil duší její opět onen chaotický proud vzpomínek a matných myšlenek o němž nelze nikdy přesně udati, vznká-li z úplného uvědomění nebo náleží-li již v duševní stav. jenž se neliší valně od pouhého snění a přechází zponenáhla v dřímotu. Po několik minut připomínala si to ono jaksi mlhavě a skoro možno říci bez zvláštního zájmu a již již se zdálo, že dostavuje se dřímota skutečně, když zdánlivě beze vší příčiny nabyla převahy zcela svěží přemítavost. Několik vážných a hlubokých myšlenek, jež byl domácí přítel pronesl, a jež si nyní připomenula, vzpružilo duševní činnost její v míře skoro neuvěřitelné. Počala uvažovati a přemítati o svém dosavadním životě vážně a opravdově jako ještě nikdy. Obvyklý až dosud způsob souditi o životě dle tradicionelních názorů, jak jí byly vštípeny rodiči, ve škole a ve společnosti, v které žila, vyměněn za způsob prostý a přirozený, tudíž nepředpoiatý a nevížící se skoro na nic, co druhdy z návyku a pohodlnosti — oddávati se bezmyšlenkovitě v běžnou a všední nezbytnost — úsudek její mátlo. Není tudíž divu, že byl nyní i výsledek uvažování zcela jiný nežli jindy a že přemítající v svrchované míře překvapil. Netoliko že se jí několikrát zoužilo srdce, jako by jí docházel dech — i slzy vstoupily jí do očí a krev hnala od srdce ku hlavě a zase nazpět, jako když bezstarostný člověk z nenadání nabude přesvědčení, že byla bezstarostnost jeho nepromíjitelným hříchem, poněvadž byl a jest vlastně nešťasten... I rozplakala se štkavě jako pokárané dítě, jež dosahu pokárání zcela nechápe a přece jest přesvědčeno, že pokárání zasluhuje. Avšak již po chvíli pocítila dobrodiní pláče, úlevy... Znenáhla dostavoval se i klid, až se jí zdálo, že vše, co ji bylo vzrušilo, bylo jen fantasmagorické podráždění obrazností, tudíž cosi, co nezasluhuje oné váhy, jaké tomu před chvílí přikládala, nebo-li jinými slovy: tradicionelní názor nabyl zase převahy a svedl duševní činnost její v obvyklou kolej návyku a pohodlnosti. Myšlenky začaly se znenáhla rozptylovati, vzpomínky mlhavěly a pozbývaly na své vzpružující síle, až posléze – asi po půl hodině — rozplynuly se v chaotické vlnění, jemuž následovala dřímota. Mladistvá dáma usínala. Ale v téže míře, v jaké se před duševním zrakem jejím uzavírala skutečnost, vzpružovala se její obraznost a kouzlila jí obrazy vždy živější a plastičtější, ačkoli nesouvislé a skoro horečné, Zdálo se jí, jako by se vznášela do nedohledné výše, s které bylo lze přehlédnout! ohromné prostranství: vrchy, lesy, pole a pláně, jezera, řeky a potoky, ba i část moře, města, vesnice i samoty… A kamkoli pohlédla, všady viděla zcela jasně nejrůznější výjevy všedního života — podivné a přece tak přirozené plahočení se pro skývu chleba — odvěkou a přece věčně svěží honbu po zábavě a ukájení rozmanitých choutek a vášní — houževnaté a přece začasté nesmyslné zápasy všech odstínů, slovem celý ten matohlavý labyrint světa, jak jevívá se ve vzácných okamžicích duševního klidu pouze jen vnitřnímu zraku lidí zkušených, kteří byli již účet svůj se světem aspoň v jisté míře ku svému uspokojení vyrovnali. Opanovalo jí zvláštní, doposud ještě nikdy nepocítěné uspokojení, pro jakéž není v žádné řeči přiměřeného označení a jež snad pociťuje pouze živoucí tvor v okamžicích, když v posledním zápase životním dostavuje se agónie, kdy jedna bolest po druhé ulevuje, kdy úzkost, strach a rozčilení ochabují a jeden z trpkých stesků, jedna z palčivých výčitek, jedno z někdy převroucích přádní po druhém znenáhla se utápějí v mlžinách dostavujícího se bezvědomí, jemuž má následovat! ledový klid věčného ztrnutí... Nic, pranic, cožkoli jí obraznost právě předváděla, ji nepřekvapovalo. Naopak — vše zdálo se jí býti tak přirozené, že se nad tím ani na okamžik nepozastavila, neřku-li aby jí bylo napadlo zkoumati, odpovídá-li ten onen výjev rozumu a panujícím právě názorům čili nic. Však přes tento přímo slastný pocit neobvyklého uspokojení a míru zdálo se jí, že vluzuje se v duši její znenáhla a přece vždy zjevněji nevylíčitelný pocit nudy a prázdnoty; neboť nade vším, co jí obraznost právě předváděla, rozkládalo se hluboké, přímo příšerné ticho. Náhle však ticho to vzrušeno zvukem tak odporným, jako když rozvášněný zuřivec zuby zaskřípe... Mladá dáma procitla. V ložnici panovalo hluboké noční ticho, nerušené tentokráte ani tikotem hodin, jež byly asi před půl hodinou došly. K uchu procitnuvší, která se byla na loži na polo vztýčila a napjatě naslouchala, nedorážel ani z venku žádný šelest; neboť i šplouchání nedaleké říčky bylo tak ztichlo, že vše zdálo se býti pohrouženo v nejtvrdší sen, „Ah! tedy přece jen pouhý sen!“ zašeptala dáma po několika vteřinách, načež zase ulehla a zamhouřila očí, V tom byla poznovu vyrušena temným a přece skřípavým zarupnutím podlahy salonu. V nazelenalém přísvitu noční lampy, jejíž plamen z nahodilé příčiny právě se protáhl a hned zase přikrčil, zdálo se jí, jako by se dvéře mírně třásly... V tom si připomněla, že opomenula dveří těch zavříti na klíč, a lehýnký výkřik bezděčné úzkosti uklouznul jejím rtům. Současně prudce se pohnula, chtíc opustiti lože, aby dvéře zamkla; ale zůstala jako v ztrnutí. Na dvéře upřený zrak její totiž postřehl, že jsou dvéře, jež byla sama zavřela, — pootevřeny. Chtěla vykřiknouti, ale výkřik jí odumřel na rtech; neboť v témže okamžiku vklouzla plíživě do ložnice mužská postava a ustrašená dáma poznala — kantora Vambeřického. Co dělo se v její duši, vzpírá se líčení. Leknutí, smrtelná úzkost a oprávněný hněv vystřídaly se v jedné vteřině a vehnaly jí krev do tváře, že zbrunatněla. I oči se pozakalily, tak že nepostřehly, než úzkostlivě číhavý a přece jaksi vítězný výraz v tváří nezvaného hosta, načež vše zdálo se splývati jako v mlze. Chvíli zůstala jako zkamenělá, nemohouc pronésti slova, aniž pouhého hlásku. Náhle se zachvěla a začala se třásti. Ale hned zase poněkud se vzmužila a chvějícím se hlasem pronesla několik nesrozumitelných slov. Kantor Vambeřický, jenž se byl vplížil jako stín a nerozhodně u dveří státi zůstal, učinil plíživě několik kroků v před a ozval se hlasem prozrazujícím nejprudší pohnutí: „Račte odpustit — milostivá paní — já – –.“ Ale nedořekl. Hlas jeho, přešed v ton kajícího hříšníka dodávajícího si zmužilostí, vypověděl mu službu. Zvuk lidského hlasu, kterýmž hluboké noční ticho vzrušeno, měl na polekanou a ustrašenou dámu nepředvídaný účinek. Vzpamatovala a vzmužila se skoro v nerozdílném okamžiku k rozhodnosti, jaké se do sebe sama nenadála. „Okamžitě odejděte!“ zvolala s napjetím veškerých sil, čímž hlas její nabyl přísně velitelského přízvuku a působil přímo neodolatelně. Vambeřický skoro bázlivě o krok couvnul, a sepjav ruce jako k modlitbě pokusil se pronésti přitlumeně táž slova, jimiž byl před chvílí zahájil omluvu tajemného svého objevení se. Ale i tentokráte odumřela mu rozčilením slova na rtech. Teprve nyní rozhodla se dáma k ráznému odporu. Seskočila s lože v pevném úmyslu brániti se proti možnému násilí. Sotva však se bosé nohy její dotkly hladké a chladné podlahy, pocítila mírné zamrazení, a rozhodnost ustoupila zase malomyslnosti a úzkostlivé ustrašenosti. Napadloť jí, že je přece jen bezbrannou a vydána pro okamžik na milost a nemilost muže, jehož nevysvětlitelné objevení se a podivné, skoro nepříčetné chování zdálo se nasvědčovati nekalým zámyslům. Nevěděla, co počíti: má-li se pokusiti o útěk nebo volatí o pomoc, nebo — prošiti za smilování... V zmatku svém rozhodla se pro první. Ale když chtěla vykročiti, zdálo se jí, jako by byly nohy její ku podlaze přimraženy. Tak stála chvíli bez hnutí těsně u lože, upírajíc vytřeštěný zrak na zkroušenou postavu Vambeřického, kterýž rovněž tak jako ona zdál se zápasiti s nemužnou nerozhodností. Náhle si připomenula, že stojí několik jen kroků tváří v tvář cizímu muži, — bosa, v jediné jen sukni a s porozhalenou košilí na prsou… S plachou stydlivostí zakroužil zrak její kolem, jako by pátral po nějakém útulku neb ochranném prostředku a utkvěl zase na Vambeřickém, v jehož tváři zračilo se právě cosi jako nejtklivější němá prosba za prominutí. V tom Vambeřický opět o krok postoupil, ale hned zase couvnul. Možná že pohyb ten byl bezděčný a tudíž bezvýznamný; ale mladé paní dodal poznovu zmužilosti, jaké se do sebe nenadála, „Pryč!“ vykřikla náhle hlasem tak pevným, rozhodným a velitelským, jako by bázně a úzkosti vůbec ani neznala. Vambeřický zdánlivě zaleknut poněkud se přikrčil a — poohlédl... „Pryč! Pryč!“ opakovala dáma s výrazem náhlého rozvášnění a s nejodhodlanějším posuňkem vykročila proti kantorovi. Vykročení to stalo se jí však osudným. Sklouznuvši na hladké podlaze zavrávorala a skácela se na zem... Klesajíc postřehla jen ještě, kterak Vambeřický jako tygr k ní přiskočil... Ale dříve nežli se dotknul jejího těla, narazila hlava její na podlahu, až tato temně zaduněla — Co dále se dělo, zůstalo tajemstvím kantora Vambeřického. Mladá paní byla pozbyla vědomí. Když se posléze začala probírati z mrákot, zdálo se jí, jako by jí někdo probouzel — něžným líbáním... Nejsouc sobě v prvním okamžiku ani vědoma, co předcházelo, domnívala se, že vrátil se manžel, a pocítila ono slastné uspokojení, jaké pociťuje člověk probouzející se z tvrdého sna. Zůstala tudíž ležeti bez hnutí se zamhouřenýma očima.. Když však po chvíli s úsměvem oči otevřela, shledala, že u lože klečí — nad její ňadra nakloněný, kantor Vambeřický. — a připamatovala si co předcházelo... Mozkem šlehlo jí podezření, při kterém krev náhle stydne a hned se zase rozviřuje žilami jako žhavá láva: že stala se v bezvědomí svém obětí kantorovy smyslnosti, Usmívavý výraz tváře změnil se okamžitě v nejodpornější výraz hněvného zděšení. Chtěla se vztýčíti; ale dech se jí zatajil, tak že pouze zablábolila. Teprve nyní ozval se Vambeřický. „Odousťte, milostivá paní!“ počal tonem, v němž zachvívala se bezměrná úzkost a bázeň. Ale i jemu v svrchovaném rozjitření vypověděl jazyk službu, Zajiklť se a po chvíli uklouzlo dutě a skoro bezhlasně jeho rtům jen ještě jednou slovo: „Odpusťte!“ Na to učinil pravou rukou poloodmítavý posuněk, jako by dával na jevo, že nechce nebo nemůže dáti nějaké vysvětlení a couvnul pomalu několik kroků od lože. Vše to sledovala mladá paní s úzkostlivou nedočkavostí. Vambeřický couvnuv od lože postál však nerozhodně jen několik okamžiků. Na to se prudce obrátil a beze slova zmizel ve dveřích vedoucích z ložnice do salonu. Zmizením Vambeřického nabyla mladá paní aspoň částečně normálního vědomí a poněkud i vlády. Pro okamžik nebyla však jiného schopna, nežli že se na loži napolo vztýčila a upírajíc vytřeštěný zrak na přivřené dvéře, jimiž byl Vambeřický zmizel, napjatě naslouchala. Neslyšela však, nežli vzdalující se kroky, až posléze i tento zvuk dozněl a vůkol zavládlo zase skoro hrobové ticho, „Pro milosrdenství boží — co se to stalo?!“ vzkřikla náhle mladá paní opět tonem svrchovaného zděšení. A jako by jí byl výkřik ten dodal nadlidské síly, seskočila s lože. Sotva se dotkla bosýma nohama chladné podlahy, pojala jí závrať; zavrávorala. „Sním či bdím?“ zamumlala v smrtelné úzkosti a zrak její zakroužil plaše po ložnici, jako by pátral po něčem, co by jí mohlo poskytnouti opory. Vše zdálo se být zamženo... Nepostřehlať než temné obrysy předmětů nejbližších, a i ty míhaly se jí před ztemnělým zrakem jako vzdušné přeludy. Marně snažila se přípomenouti si, co bezprostředně předcházelo. Nepřipomenula si však než několik mlhavých obrazů skoro beze vší souvislostí, jako by si připomínala polozapomenuté výjevy z nejdávnější doby svého života. Bylo jí opět podobně, jako před chvílí, když se probírala z mrákot; ale nikoli, jako by se probouzela k vědomí, nýbrž naopak — jako by bezvědomí zápasilo o nadvládu s ochabujícím polovědomím... V několika vteřinách opanovalo ji cosi jako mrákotná lhostejnost a otupělost přecházející znenáhla v ztrnulost. Nebyla si již jiného vědoma, nežli že stojí, aniž by věděla, kde a proč... Chvílemi se jí zdálo, že se potácí a klesá a hned zase namáhavě vztyčuje... Náhle ji zamrazilo, jako by jí byl ovanul: ledový dech. Zachvěla se jako v horečném záchvatu ... A jako zázračné vzpružena vykročila bezděky směrem ku přivřeným dveřím, v nichž byl Vambeřický zmizel. Sotva však učinila potácivě několik kroků, zavrávorala a skácela se na zem... Hlava její opět narazila o podlahu, až tato temně zaduněla	 Co se s ní dále dělo, nevěděla... Pozbylať smyslů poznovu  – – – – – Když pak po nějakém čase začala opět nabývati vědomí, ležela jako poprvé na svém loži a probouzela se z mrákot s pocitem nepříjemného, ba odporného mrazení. V prvních okamžicích nebyla si ničeho vědoma a teprve po chvíli vzpamatovala se alespoň tak dalece, že rozeznala opodál lože šukající obstarožnou služku. „Co to znamená?“ zašeptala, nevědouc skoro ani, proč se ozývá. Na slova ta služka se ohlédla, a spatřivši paní s otevřenýma očima, přiskočila k loží, „Ah, — konečně!... Díky bohu — milostivá paní!“ zvolala s upřímným uspokojením, „Co se se mnou dělo?“ optala se paní matným hlasem. „Nevím — nevím, milostivá paní,“ odtušila služka a po chvíli dodala: „Já už myslila, že budu musit pro doktora!“ „Pro doktora!?“ opáčila temně paní, a domyslila se, že byla vzkříšena omýváním. Současně šlehla mozkem jejím první matná upomínka na výjevy, jež byly příčinou jejího omdlení. „Pro milosrdenství boží!“ zaúpěla, snažíc se vztýčiti. Ale služka blábolíc nejvšednější fráze, hleděla přiměti paní, aby zůstala klidně ležeti. Jen znenáhla k vědomí se probouzející paní se nevzpouzela. Bylať k smrtí zemdlena a dala sebou zacházeti jako bezmocné dítě. S nejstarostlivější pečlivostí učinila služka vše, čeho bylo ještě zapotřebí, až paní nabyla vědomí úplně — — Co dělo se zatím, jakož i po nabytí vědomí v panině duši, vzpírá se líčení. Spočátku jí bylo jako od smrti zachráněnému zoufalci, když probíraje se z mrákot domnívá se, že prociťuje z příšerného sna, a náhle si připamatuje, že vše, co jej bylo dohnalo k zoufalosti, není pouhý sen, nýbrž — neúprosná skutečnost... Pocítila bezměrnou úzkost s nevylíčitelným rozechvěním polonepříčetnosti jako člověk přistižený při skutku nejhanebnějším, o němž sobě není vědom, jak se ho vůbec jen dopustili mohl. Vše, co se stalo nebo státi mohlo, zdálo se jí býti tak odporné a hnusné, že si v prvním okamžiku přála, aby nebyla vůbec ani k vědomí procitla. Za nedlouho zvítězil však přece pud přirozené sebelásky. Pocítilať cosi jako uspokojení nad tím, že nezahynula, a pocit nezměrné úzkosti vystřídán pocitem bezměrného studu. Styděla se za vše, co buď skutečně předcházelo nebo vůbec jen předcházeti mohlo, jako by byla všeho toho jedinou původkyní, a nepřála si pro okamžik pranic jiného, než aby vše neb aspoň hlavní příčina jejího omdlení zůstala — tajemstvím. Avšak skoro v nerozdílném okamžiku jí napadlo, že právě tato příčina bezpochyby již tajemstvím — není. A domněnka ta rozvířila krev její tou měrou, že na smrt bledá její tvář zbrunátněla jako karmínová růže a hluboké oko se rozjiskřilo jako v záchvatu šílenosti. Přes bezpříkladné rozechvění, jež se jí zmocnilo, pokusila se vyzvěděti, zakládá-li se domněnka její na pravdě; ale sotva pronesla začátek dotazu, zalekla se vlastní smělosti a věty ani nedokončila. Po nějakém čase dověděla se však náhodou vše bez vlastního přičinění. Žhavá služka, pronášejíc neustále nejvšednější poznámky, prozradila úryvkovitě, co věděla. „Ah — na dnešní noc jaktěživa nezapomenu!“ počala, jako by mluvila sama k sobě. „Spala jsem, jako by mě do vody hodil... A jak tak spím, v tom — drrr, drrr!... Něco řinčí na okna... I vyskočím a podívám se k oknu a vidím, že někdo kouká do okna...“ Po té zasypala s úzkostlivou netrpělivostí poslouchající paní bezvýznamnými dotazy a teprve po chvíli zase pokračovala: „A jak tak k oknu koukám, vidím tam někoho stát a slyším mumlat: ,Honem, honem — pospěšte k paní!‘ — ,A co bych u ní dělala, když nevolá?‘ povídám. — ,Neptejte se a pospěšte!‘ povídá někdo před oknem. ,Paní stojí u otevřeného okna, lomí rukama a volá o pomoc..‘“ A zase učinila služka delší pausu, kterou vyplnila všeddním žvástem. Po té dokončila: „I vyskočila jsem rovnýma nohama z postele. A jak jsem byla — ve spodničce — letím nahoru... A tu vidím – jak tu leží milostpaní — na zemi — a bez sebe...“ Paní naslouchala prostinkým, ale pro ni samu tak důležitým slovům těm s nevylíčitelnou dychtivostí a teprve po delší chvíli odvážila se dotazu. „A kdo, prosím tě, — na tebe klepal? Kdo tě ke mně poslal?“ zašeptla sotva slyšitelným hlasem. „Kdybych věděla!“ odtušila služka, „Byla jsem tak rozespalá, že ani nevím, byl-li to mužský nebo ženská...“ „Ani po hlase jsi nepoznala?“ zašeptala ještě jednou paní s nejúzkostlivější dychtivostí. „Ani po hlase ne!“ odpověděla služka tonem trpkého zklamání, že nemůže přání své paní vyhověti... Snad ještě nikdy neměla zdánlivě bezvýznamná slova na někoho účinek tak mocný, jako tato služčina odpověď na ubohou paní, která — div nejásala... „Nechť už se stalo cokoliv,“ pomyslila si, „Jen když nikdo – –“ Nepředvídaná úleva, jakou v úzkostí své náhle pocítila, naplnila duši její pro okamžik pocitem tak slastným, že myšlenky té dále ani nerozpřádala. Za nedlouho dostavily se však rozčilující reflexe a provázející je chaos citů: stud, lítost, hněv, úzkost a bolest – poznovu. Nebohá paní snažila se připamatovati si co možná jasně, co a jak se bylo vlastně sběhlo. Ale přes všechno úsilí nepodařilo se jí více, než připomenouti si mlhavě jen ten onen jednotlivý výjev, následkem čehož opanovaly pole pouhé domněnky. Domnívala se všeho možného — vlastně nejhoršího, nejnectnějšího, nejhanebnějšího a v nejpalčivější úzkosti namáhala se s napjetím všech zbývajících duševních sil nalézti přibližně uspokojující neb aspoň konejšivé opory. Ale nic naplat. Čím úsilovněji snažila se přemítati, tím více zapřádala se v mlhavé a přece jitřívé záhady, až rozpoutala se v nitru jejím tak neurvalá duševní bouře, která by nebyla zůstala bez následků na organismus nepoměrně otužilejší, nežli byl organismus bytosti tak jemné a citlivé, která byla až dosud ušetřena skoro vším, co lidské štěstí a blaho kalívá. Po bezměrných duševních mukách dostavil se konečně v necelé půl hodině — horečný spánek, přerušovaný příšerným blouzněním... A dříve, než se vyhouplo slunce nad obzor, konstatoval na rychlo zavolaný místní lékař příznaky nebezpečné choroby, pro kterou však neměl pro okamžik případného vědeckého označení. Možno si domysliti, co dělo se v duši manželově, když vrátiv se ranním vlakem z Prahy zastal vroucně milovanou ženu v beznadějném stavu, a nikdo mu nemohl dáti ani přibližně pravdě podobného vysvětlení. Nedověděl se, než co byla služka již své paní úryvkovitě vypravovala, a — že den před tím pozdě na večer byl v letohrádku návštěvou přítel Vambeřický. Pospíšil tudíž bez odkladu k příteli; ale nezastal ho doma — a teprve po několika dnech se dověděl, že Vambeřický z osady zmizel… Kam a proč, nikdo nevěděl – – – – – Déle tří týdnů vznášela se tak náhle a nevysvětlitelně ochuravělá mladá paní mezi životem a smrtí. Nejen lékař místní, ale i několik vynikajících lékařů pražských, kteří byli k lůžku nebohé povoláni, vzdávali se spočátku veškeré naděje na uzdravení nemoce, jejíž symptony nasvědčovaly některé z oněch náhodně komplikovaných chorob, pro které, poněvadž se vyskytují nad míru zřídka, nemá věda lékařská doposud ani přesného označení. Diagnosy skoro diametrálně se rozcházely. Kdežto jeden z lékařů domníval se rozpoznávati hlavničku a druhý všeobecnou chorobu čivů, soudil třetí, že jde tu bezpochyby o neznámé porušení funkce mozkové, kdežto čtvrtý připojil k diagnose prvního domněnku abnormálního početí. Přes různost diagnos shodli se všichni v společné poradě o nejmožnějším a přibližně nejsprávnějším léčení v tomto případě. A právě tomu nebo snad pouze samému organismu nemocné bylo co děkovali, že po třínedělní beznadějné chorobě nastal obral k lepšímu, A po dalších dvou týdnech, když už nadešly smutné dny listopadové, mohla býti rekonvalescentka dopravena z letního zátiší do Prahy, do svého obydlí, jež pohodlím a nádherou poměrně přece jen skromňoučký letohrádek daleko převyšovalo. Pozdravovala se pomalu. V svrchované míře seslabený organismus vyžadoval nejpečlivějšího ošeřování, především nejšetrnějšího vyvarování všech vzrušujících a rozčilujících dojmů, čehož všeho tak s přímo vzornou opatrností šetřeno. Nikdo a nejméně manžel neobtěžoval jí v první době ani nejvzdálenější zmínkou nebo dotazem po příčině nebo vzniku choroby, a ona sama, jak se zdálo, neměla o tom ani potuchy, I později, když už poněkud sesílila a počínala již zase aspoň občas žertovati a smáti se, a manžel odvážil se konečně k prvnímu, svrchovaně opatrnému dotazu, jevila nápadnou otupělost, jako by jí vše, co náhlou chorobu její bezprostředně předcházelo, úplně vymizelo z paměti. Ba ani později, když k vyzvání manželově služka paní své opakovala, jakým způsobem byla na její chorobu upozorněna, nezdála se míti tělesně skoro již úplně uzdravená paní ani tušení o tom, že vše to bylo jí už jednou vypravováno. Zatím však jedna z diagnos lékařských osvědčila se správnou. Symptomy, že mladá paní počala, a sice nejspíše bezprostředně před svým ochuravěním, dostavily se zcela neklamně, a manžel, jenž se byl již domníval, že zůstane bezdětek, v duchu zajásal. Nicméně k manželce choval se z úzkostlivé šetrnosti v příčině té zdrženlivě, což zase nezůstalo bez jistého, ovšem nepozorovatelného vlivu na budoucí matku. Úsměv, jenž se byl před tím již častěji objevoval na její tváři, dostavoval se znenáhla vždy řidčeji, až vymizel skoro úplně. Zvážněla, ba stala se zádumčivou. Mnohdy ani nejsvěžejší žertík nebo nejbodřejší vtip, jenž ji druhdy vždycky rozveselil a rozesmál, nevykouzlil v sličné a nyní bledé, unylé tváří její jiného než trpké nebo bolestné pousmání. Zamilovala si samotu více, nežli se s přirozeností lidskou snáší. Celé dny prodlela ve svém útulném, ba přímo rozkošném budoiru sedíc v pohodlné lenošce a dívajíc se po celé hodiny v zadumání v neurčité prázdno. I divadlo a hudba, jež druhdy tak milovala, přestaly ji těšiti, a kniha, druhdy nejmilejší její přítelkyně v dočasném osamocení, byla jí nyní začasté až protivnou. Slovem: tichá melancholie s veškerým svým komonstvem sladce trpkých a trpce sladkých pocitů dostavila se zdánlivě jako přirozený následek přestálé choroby a současné změny organismu budoucí matky. Z té příčiny uznal manžel k radě lékařů za nutné chovati se k choti své i nadále s touže laskavou a přímo vzornou šetrností, jako když se teprve pozdravovala. Ponechal jí ve všem úplnou volnost a v praničem jí nepřekážel, aniž jakýmkoli způsobem k něčemu radil. Očekával zcela logicky přirozený obrat k lepšímu, ba nejlepšímu od radostné události... Konečně — na sklonku měsíce července doba ta nadešla. Mladá paní procitla z rána z klidného spánku a sotva upravila ranní svou toilettu, pocítila první bolesti. Ihned učiněno, čeho bylo třeba, — a než nadešlo poledne, zvěstováno manželi, který s úzkostlivou netrpělivostí čekal ve své pracovně na výsledek, že stal se šťastným otcem zdravého hošíka. Průběh porodu byl zdánlivě zcela normální. A přece nebylo snad ještě nikdy porodu, jenž by býval provázen abnormálnějšími psychickými změnami jako tento. Mladá paní zdála se býti oddána ve svůj osud s přímo vzornou trpělivostí. Snášelať bolesti bez hlesnutí, přemáhajíc se, seč jí síly stačily, a jen jednou ulevila si srdceryvným výkřikem, podobajícím se spíše výrazu zděšení nežli bolesti. Avšak co dělo se od pocítění první bolesti až po tento výkřik v její duši, náleží mezi onen druh fysiologických záhad, jež jsou a zůstanou snad na vždy nevysvětlitelný. Tajemná vzájemnost mezi organismem a tak zvanými duševními jeho projevy: vědomím, citem, myšlenkami atd, osvědčila se i tentokráte přímo překvapující účinností. Jelikož však tajemný proces: kterak změnou hmoty vzniká a mění se vědomí, cit a myšlenky, z nichž pak resultuje nové chtění a z toho nové skutky — nebyl doposud ještě nikým vystižen, nezbývá nám, nežli spokojiti se konstatováním některých zjevných symptomů a závěrečného výsledku, jak se z nich mladá paní po letech upřímně vyznala. Hned o prvních předběžných bolestech, jež prochvěly organismus její jako mírný, dráždivě bolestný a přece snesitelný elektrický proud, zdálo se jí, že pociťuje neobvyklé všeobecné osvěžení. Bylo jí jako tělesnou zmalátnělostí zmálomyslněnému člověku, když vyměniv dusnou a skličující atmosféru za svěží vzduch, pocítí, že někdejší duševní pružnost znenáhla opět se vrací. Když dostavily se bolestí prudčí, za kterýchž celý organismus svíjel se takořka v křeči, ovšem neměla po čas trvání bolesti jiného vědomí a přání, než aby bylo už všemu konec. Ale jakmile bolestí ochably, zdálo se jí, jako by vše, co jí bylo v právě minulých devíti měsících duševní obzor kalilo, pozbývalo na své moci a síle a obzor ten znenáhla opět se vyjasňoval, Posavadní hypochondrická nechuť k životu a jeho rozkošem, jakož i jistý druh otupělostí, jež jí byly od osudného ochuravění ovládaly, mizely tak rapidně, že v několika hodinách zdála se býti zase tak vnímavou jako v době nejsvěžejšího zdraví. Když pak se dostavily posléze bolesti nejprudčí, za nichž rozechvění a napjetí nervů a svalů dostoupilo vrchole a celý organismus zdál se býti v rozkladu, pozbyla na několik minut vědomí, a — dítě přišlo na svět, aniž by byla matka jen zaúpěla nebo zavzlykla. Když pak později opět nabyla vědomí, zůstala sice tělesná ochablost v permanenci, nicméně duševní činnost vzpružena tou měrou, že vše, co zdálo se býti v poslední době úplně nebo skoro úplně zapomenuto, začalo se před duševním zrakem jejím vyhupovati tak jasně a věrně, jako by toho byla poznovu očitou svědkyní a účastnicí. Po devět měsíců pozakalená paměť její zahájila opět normální svou funkci. Mladá paní připamatovala si vše, co a jak se bylo sběhlo o posledním jejím setkání s Vambeřickým, ba duševní obrození její bylo tak úplné, že pocítila při tom podobná, ovšem soustředěná a tudíž jen na krátko působící duševní muka, jako o záhadném případu samém. Vše, co ji bylo tehda naplnilo studem, bázní, hněvem a zděšením, odehrávalo se poznovu v úžasné rychlostí před duševním zrakem jejím, a příšerná domněnka, že stalo se tenkráte nevysvětlitelným způsobem obětí Vambeřického smyslnosti, která jí opět šlehla duší, vyloudila jí onen srdceryvný výkřik, jenž zdál se býti výrazem bezměrné bolestí a přece nebyl než výrazem leknutí a zděšení. V prvním okamžiku byla přesvědčena, že dítě, jež byla právě porodila, není dítětem jejího manžela, nýbrž dítětem — Vambeřického... Pro duševní muka, jež při tom pocítila, nemá lidská mluva slov. Kdo nezná z vlastní zkušeností zoufalost, marně by se namáhal vpraviti se v duševní stav ubohé mučennice. Ležela bez vlády na loži se zamhouřenýma očima zdánlivě bez vědomí. A přece snad ještě nikdy nebyla při vědomí tak jasném jako tentokráte... Krev vířila jí žilami jak žhavá láva; tepny byly horečně zrychleny a srdce svíralo se podobnou asi křečovitou bolestí, jako když někdo nůž si vrazí do prsou a ostří jeho zavadí o srdce, tak že toto každým okamžikem již hrozí zastaviti svou funkci. A před duševním zrakem jejím míhaly se v úžasně rychlém střídání nejrůznější, více méně jasné, ale nesouvislé obrazy z osudného večera. Marně se namáhala vystihnouti jejich souvislost, Mihaly se kalejdoskopicky jako přeludy a přece skoro všechny zdály se neklamně dosvědčovati strašné podezření. Na štěstí netrval tento svrchovaně trapný vlastně skoro zoufalý duševní stav než několik minut. Přímo zázračné a přece přirozené vzpružení duševních sil začalo následkem tělesného seslabení, ba vysílení znenáhle ochabovati, až dostavil se skoro lethargický spánek... Když pak po několika hodinách opět procitla, zdálo se jí, že probouzí se z neobvyklého tvrdého sna. Slunce právě zapadalo. V ložnici se spuštěnými záclonami panoval zarůžovělý přísvit, dodávající všemu poetického půvabu. V prvním okamžiku nemohla si procitnuvší paní ani připamatovati, co se s ní bylo před usnutím sběhlo. Teprve když zahlédla opodál lože v lenošce dřímající opatrovnici, upamatovala se, že probouzí se jako matka a — nevýslovně šťastný pocit rozechvěl celou její bytost. Bylo jí jako člověku, jenž po příšerných duševních mukách náhle se přesvědčí, že vše, co jej bylo mučilo, byl pouhý přelud, a bledou unylou tváří jej přelétl po dlouhé době zase jednou úsměv svrchovaného štěstí. Bezděky nadzvedla se poněkud na loži a zrak její zakroužil plaše a pátravě po ložnicí; ale hned na to sesmekl se na lože, kde při stěně leželo v peřince zavinuté novorozeně. Nemajíc pro okamžik pro jiného smyslu, upírala chvíli v nejslastnějším rozechvění zrak svůj na poloprůsvitný závoj kterýmž byla tvářinka dítěte zakryta. Na to pomalu, opatrně, ba jaksi bázlivě a úzkostlivě poodhalila pravou rukou závoj a naklonivši se nad robátko zadívala se s nevylíčitelným pocitem svrchovaného blaha v zarudlou tvářinku mizivého výrazu. Tvář její, do nedávná tak zádumčivé, skoro chorobně bledá, jevila po několik minut výraz tak milé, přítulné a něžné oddanosti a lásky, jako snad ještě nikdy. Náhle však ji přelétla lehynká chmura leknutí a ustrašenosti. Nad dítkem nakloněná matka prudce se vzpřímila, „Ne, ne — to není možné!“ zaúpěla sotva slyšitelným hlasem, v němž zachvívala se vzmáhající se úzkost. Hned na to však se zase nad dítětem naklonila a upřela horečně se rozjiskřující zrak poznovu pátravě na tvář svého dítka. Co dělo se v duši její — jak divoká směsice studu, leknutí, bázně, hrůzy a zděšení duši její rozechvívala, prozradila tvář její zcela neklamně. Svraštilať se k mračné zoufalosti a zůstala jako v ztrnutí... Čím déle a pátravěji upírala nebohá matka zrak svůj na tvář svého dítka, tím více nabývala přesvědčení, že strašné podezření jest nepopiratelnou pravdou. Přes všechnu mizivost výrazu jevila tvářinka přece jen jistou, byť i vzdálenou podobu s tváří Vambeřického. Zejména čílko a porozšklebená ústa, hlavně však přikudrnatělý ryšavý vlas nad skráněmi zdály se dotvrzovati nebo skutečně dotvrzovaly strašné podezření. Po několika minutách nebylo pro nešťastnou matku více žádné pochybností; bylať — přesvědčena... vztýčila se pomalu a namáhavě, jako by nadzvedala nadlidskou tíži, a zrak její zakrouživ po komnatě, zůstal vytřeštěně upřen v neurčité prázdno. Tak setrvala v němém ztrnutí, podobajícím se odporné tuposti, po několik minut. Do karmínova zrudlá a mračně svraštěná tvář měla vzezření, jako by v ní byl výraz zděšení zkameněl. Jen v horečně rozjiskřených očích plálo cosi jako příšerně smělý a přece nerozhodně plachý oheň v očích krvelačné šelmy která byvši z několika stran přepadena, neví pro okamžik na koho se vrhnouti, aby jej rozsápala... Náhle divoce vzkřikla a seskočila s lože. Výkřikem tím probuzena dřímající opatrovnice. „Pro bůh, co se stalo?“ zvolala, vidouc paní svou státi těsně u lože v košili a s výrazem nejprudšího rozjitření v tváři. Současně se zachvěla a opět stojí bez hnutí jako přimražena. Horečně rozjiskřený zrak jest upřen do prázdna a kolem rtů pozorovati křečovité poškubávání. „Pro bůh, milostivá paní! Co se stalo?“ opakuje opatrovnice stísněným hlasem. V odpověď zazněl jen hluboký povzdech. Paní zalomila rukama a učinila prudce, ale potácivě několik kroků směrem ku dveřím; ale hned se zase obrátila a šourajíc se plíživě k loži úzkostlivě něco mumlala. Stanuvši u lože chtěla se nakloniti nad dítě, jež bylo — patrně matčiným výkřikem a lomozem — procitlo a sotva slyšitelně povrnívalo... Ale nenaklonila se, nýbrž sklesla před ložem na kolena, jako by jí byl někdo obě nohy podťal a zabořila tvář do svrchní peřiny. Opatrovnice nevědouc si rady nabádá úzkostlivě a zároveň nejúlisnějším tonem ku klidu, snažíc se paní zvednouti a příměti ji, aby zase ulehla. Paní však neslyší a skoro ani necítí, že ji někdo šetrně a proto marně nadzvedá. Náhle opatrovnici odstrčila a vztýčila se sama. Ale tak prudce a divoce, že zavrávorala a byla by bez vlády klesla na zem, kdyby ji nebyla opatrovnice zachytila do náručí. Veškerá konejšení a nabádání ku klidu se strany opatrovnice bylo marné. Paní zdála se naslouchati a přece neslyšela; nemělať pro nic, co se kolem ní dělo, smyslu. Chvíli setrvala v náručí opatrovnice jako málomocné dítě. Znenadání však se s napjetím všech zbývajících sil vyškubla se se srdceryvným výkřikem: „Dítě!“ sklesla k zemi. Sotva však dopadla, hned se zase vztýčila a lomíc zoufale rukama vrávorala, jako pomatená, po komnatě. „Pryč — pryč s dítětem!“ mumlala štkavě a zajíkavě, jako by chtěla a nemohla se hořce rozplakati. Opatrovnice zdvojnásobila svou ostražitost. Sledujíc paní, kamkoli se hnula, konejšila ji slovy skoro až dětinskými. Nicméně paní, bráníc se každému dotknutí, potácela se s místa na místo jako smyslů zbavená.  Náhle opět stanula a chvějíc se na celém těle vytřeštila zase horečně planoucí oči do prázdna. „Pryč — pryč s dítětem!“ opakovala mumlavě a přece s nejvášnivějším důrazem. Ale zajiknuvši se, jako by jí byl došel dech, z hluboká zaštkala, načež přitlumeně, jako by jí byla náhlá křeč sevřela hrdlo, dodala jen jediné, ale příšerně znějící slůvko: „Nebo — —“ Po chvíli slůvko to dvakrát jako v rozpacích opakovala, že zaznělo drsně drkotavě, jako by je provázelo zaskřípění zubů, načež s posuňkem divokého rozlícení vykřikla: „Nebo je — zardousím!“ „Ah, fantas šestinedělky!“ pomyslila si opatrovnice, snažíc se poznovu paní ukonejšili. Paní v ztrnulém zaražení chvíli postála, jako by chlácholivá slova opatrovnice skutečně již konejšivě působila na rozjitřenou její mysl. Znenadání však opět zoufale vykřikla a jako zběsilá vrhla se vpřed — směrem k loží, na němž dítě povrnívalo. Opatrovnice v zmatku a strachu vrhla se za paní a objavši ji v pasu strhla ji k zemi. A nevědouc, co počíti, začala volatí o pomoc. Volala dlouho, nežli se dovolala. Za přispění dvou služek, jež po delší chvíli na její volání přichvátaly, podařilo se uložiti nebohou paní, která byla jako v ztrnutí, na lože, načež o nepředvídaném případu tom uvědomen i manžel. K rozkazu tohoto zavolán bez odkladu lékař, který se domníval rozpoznávati horečku omladnic a předepsav přiměřený konejšivý lék, nařídil churavou co nejpečlivěji střežiti a radil svrchovaný klid a především opatření kojné pro dítě. Učiněno po radě lékařově... A opět vznášela se přeubohá paní po několik dní mezi životem a smrtí, až posléze dostavila se krise a šťastně překonána. Lékař radil na dále klid a nic nežli klid. I varováno se úzkostlivě všeho, co by mohlo rekonvalescentku podrážditi; ba šlo se v úzkostlivosti té tak daleko, že po dva měsíce nikdo ani slůvkem jí nepřipamatoval, že jest matkou a dítě její zdrávo a plno života. Když pak posléze manžel kdysi přece — ovšem co nejopatrněji — zmínil se o dítěti zachvěla se matka jako v křečovitém záchvatu a zaúpěla tak bolestně, že manžel neodvážil se podobné zmínky až asi po čtvrt roce, kdy opakovalo se však totéž jako poprvé. Dokud žínka churavěla a později, kdy se teprve pozdravovala, pokládal to v jisté míře za vysvětlitelné; ale nyní zdála se mu býti záhada tak nepřirozenou, že uchýlil se opět k lékařům o radu. odpověď ovšem se mu nemohlo dostati než pokrčení ramen a nanejvýše onoho druhu pochybných rad, dle kterýchž abnormálnosti tohoto druhu sice se také léčívají, ale nikdy — nevyléčí. Zkoušenoť vše možné; ale záhada zůstala záhadou. Matka zůstala ku svému dítěti, jehož více nespatřila, naprosto apathickou. Neptala se po něm, ba zdálo se, jako by si je vůbec ani nikdy nepřipomínala. Jakmile však se stala o něm zmínka, byť sebe vzdálenější, jevila vždycky rozčilení takového druhu, že uznáno za vhodné, ba za nutné, varovati se zmínky o něm i na dále. „Přejete-li si, aby nebezpečné rozrušené čivy manželčiny časem svým přirozeným způsobem konečně přece snad se zase aspoň pozdravily,“ pravil kdysi k manželi osvědčený psychiatr, „poskytněte k tomu aspoň příležitost! Varujte se všeho, co jí dráždí a rozčiluje, nechť už je to cokoliv! Možná, že v nebezpečné chorobě své a následující po ní apathii dítěti odvykla. Možná také, že z jiných příčin utlumen v ní pud mateřský, pud sice nejpřirozenější, ale přece jen pouhý pud, který podléhá různým vlivům a nedá se komandovati, Nevyvine-li se sám sebou nebo poochabne-li a nevzpruží se zcela přirozeně po zpružení působících naň vlivů rušivých, žádný světa lék ho nevykouzlí. A proto, jde-li vám o vzornou žínku, snažte se, možno-li to vůbec, stopovati život její retrogradně, zda-li snad v minulosti její ne vyslídil o by se něco, co by mohlo býti pokládáno zdánlivě za příčinu nebo třeba jen za pouhý pra- zárodek této abnormálnosti.  Nepodaří-li se vám to, není k léčení žádné opory, a vše, co by mohlo býti podniknuto, nebylo by nežli pouhé experimentování. A tomu přece svou žínku nepropůjčíte! Nechcete-li se zbaviti veškeré naděje v možnost jejího uzdravení, ušetřte ji všech možných vzrušujících vlivů! Znepokojuje-li, jitří-li ji vlastní její dítě, ba již pouhá zmínka o něm, odstraňte na čas dítě! Neboť čas jest také lékařem, a to důmyslnějším a mnohdy zázračnějším nežli se všeobecně soudí. Jako zámožný muž můžete tak učiniti bez jakýchkoli obtíží. Odstraňte dítě z domu! Ponechte je třeba zdravé kojné, která jest mu nyní matkou, na vychování. Při tom všem můžete mu býti otcem podle libosti. Vždyť přece nemusíte dávat dítě daleko od domu. Stačíť obydlí v jiné, třeba nejbližší ulici... Vše to však jest vaší věcí a pro vás nikoli nesnadnou. A po roce, ba možná i dříve nebo později, uvidíme, co se dá podniknouti.“ Prosté a přece za okolností tak mimořádných jedině praktické rady té uposlechnuto. Dítě ponecháno na vychování kojné v jedné z blízkých ulic, a otec postaral se o vše, čeho bylo potřebí, aby dítě ničeho nepostrádalo. On sám je navštěvoval denně, mnohdy několikrát, dohlížeje osobně ku všemu a těše se z dítka, jako by žilo s rodiči pod jednou střechou. Byl a zůstal dítěti otcem přímo vzorným. I v kruzích přátel a známých pokládáno vše to za nevyhnutelné opatření diktované těžkou a nebezpečnou chorobou matky po porodu a nepovažováno za nepřirozené ani později, když matka zdánlivě úplně se pozdravila - Prodlením krátké doby urovnaly se mimořádné poměry v domě druhdy tak šťastných a blažených manželů tou měrou, že pokládány všeobecně aspoň za uspokojující. Zdánlivě bylo vše zase v nejvzornějším pořádku, a nic, pranic nekalilo závidění hodnou harmonii manželského života. Matka snažila se vpraviti opět v někdejší život a žila zase — aspoň pro svět — podobně jako druhdy. Z tiché melancholie, která duší její obestírala, ovšem bylo lze souditi, že není více tak šťastnou jako bývala; ale že by snášela bezměrná muka duševní, o tom neměl nikdo ani zdání. Byla a zůstala si úplně vědoma tajemné záhady posledního svého setkání s Vambeřickým, jak se byla v paměti její o porodu obnovila, a v osamělých chvílích připomínala si vše tak jasně, jako by si připomínala událost dne bezprostředně předcházejícího. Duševní schopnost rozpomínací byla se totiž opět vrátila s veškerou svěžestí úplného zdraví, čímž umožněna i přibližně přesná logická meditace. Podobnost tváře dítěte s tváří Vambeřického byla nepopiratelná. Pro matku nebylo žádné pochybnosti, kdo je vlastním otcem dítěte a co se bylo stalo po nenadálém objevení se Vambeříckého v ložnicí po prvém jejím omdlení. Jak se to však státi mohlo, bylo a zůstalo záhadou. Vše, co předcházelo, nasvědčovalo zcela nezvratně naprosté nemožností. Muž Vambeřického povahy, minulosti a názoru v svět nezdál se býti něčeho podobného vůbec ani schopen, a po vážné, spíše ethicky filosofické nežli smyslně rozjitřující rozmluvě a takovém též chování zdál se býti podobností dítěte dosvědčený skutek jeho naprosto nevysvětlitelný. Ubohá matka marně se namáhala dospěti k přesvědčujícímu závěrku. Skutek zdál se jí býti nade vší pochybnost prokázán; ale důvody a vůbec vysvětlení jeho zůstalo zahaleno neproniknutelnou mlhou. Jediný člověk, jenž by byl mohl jediným slovem vše vysvětliti, Vambeřický, byl nezvěstným. Avšak i on nebyl by mohl jiného, nežli buď přisvědčiti nebo popříti. Přisvědčiti nebylo však potřebí a popříti nebylo by ničeho dokázalo; neboť podobnost dítěte byla matce důkazem nezvratným. Zůstati trpnou neb aspoň resignující a zachovati tajemství zdálo se jí tudíž býti nejvhodnějším.  Ale jak zachovati resignující duševní klid, když při každé příležitosti, mnohdy bezprostředně a náhle jako blesk — vyhupuje se před duševním zrakem jejím obraz muže, kterýž veškeré její utrpení zavinil? Spočátku prochvívaly duši její při vzpomínce na nevysvětlitelné zneuctění její pouze stud, lítost a jistý druh polosmířlivého hněvu. Později však se pocity ty stupňovaly v chaotické rozjítření, v němž stud i lítost zatlačeny hluboko do pozadí — hněvem a nenávistí. Začalať Vambeřického nenáviděti s neukrotitelnou vášní zneuctěné ženy. Začasté se jí zdálo, že práhne po pomstě a že jest schopna pomsty nejstrašnější. Avšak nad rozplameňující pocity bezmocné nenávisti a pomstylačnosti pociťovala přece zase nepoměrně palčivěji a trpčeji všeho toho nezbytný a přirozený následek: nenáhlou přeměnu druhdy tak jemné, klidné a smířlivé povahy v povahu vždy drsnější, dráždivější a nesmířivější. Každá maličkost ji popuzovala a začasté bylo potřebí napjetí všech sil, aby druhdy tak něžná, laskavá, skoro holubičí povaha ženská nezvrhla se mnohdy pro pouhé nedorozumění v rozlícenou fúrii. V takových okamžicích vzpružovala se duševní činnost její v míře netušené a neuvěřitelné. V boji o nadvládu nad sebou samou zdávalo se jí, jako by teprve nyní začínala hlouběji a správněji nahlížeti v tajemství duše lidské, a celý svět s veškerým svým mátohlavým snažením, se všemi svými pseudonáruživostmi a vlažnými vášničkami připadal jí jako obrovský dav loutek, myslících a jednajících dle šablonovitých pohnutek mlhavé polouvědomělosti. Duševní obzor její úžasně rychle se šířil a různé duševní schopnosti se bystřily. Dovedlať sice i nyní celé dny zdánlivě apathicky a skoro jako v ztrnutí proseděti v některé ze svých komnat nebo někde v ústranní v zahradě; ale nikoli příjemně bezmyšlenkovitě jako za dob svého tak sváného štěstí. Začasté začala přemítati o idylické hříčce a postupem přemýšlení odehrála se v duši její celá tragedie... Zdánlivě zdrcující katastrofa, která jí připravila tolik a tak krutých duševních muk, vzpružila duševní síly její k neobvyklé činnosti, slovem ubohá a politování hodná mučennice začala žíti duševně — skoro až závidění hodné.. Právě tak jako ji každá maličkost dráždila a popuzovala, naplňoval ji po krutých a skoro neustálých mukách duševních každý zásvit klidu a štěstí, každé, byť sebe nepatrnější posunutí s palčivé půdy utrpení nevýslovnou a druhdy nikdy nepocítěnou slastí. Soucit s utrpením a bolem cizím nebyl více jako druhdy pomíjejícím zákmitem, nýbrž trvalým a hlubokým pocitem z přesvědčení, a z ženy, která druhdy konávala dobročinnost z pouhého pudu a návyku, že tak činili jiní, stala se z nejhlubšího přesvědčení nejobětavější těšitelka a dobrodinkyně každého nešťastného, o němž jen zvěděla. Skoro až chorobná shovívavost s křehkostmi lidskými jevila jí svět ve světle zcela jiném než druhdy. Člověk v povšechném slova toho smyslu stal se jí politování hodnou bytostí, která zmítána jsouc rozpory, zřídka kdy dospívá k uvědomění vlastní podstaty života a závisíc na nesčetných nepostižitelných vlivech nejrůznějšího druhu, zasluhuje právem svrchovaného shovění. Tak krystalizoval se znenáhla a vždy přesvědčivěji nový její názor v svět. až zdál se vyznívati v usmiřující akkard nejlahodnější duševní harmonie. Prodlením času pozapomněla i na původ vlastního utrpení a smířivši se skoro se vším, co předcházelo a nedalo se více změnili, oddala se s resignací tiché trpitelky v nezbytnost, 	 Avšak život lidský, ačkoli se řídí dle přesných pravidel přírody, bývá mnohdy přece jen neurvalý a plný příkrých, zdánlivě neodůvodněných 'skoků a nevystižitelných dissonancí. A podobně bylo tomu i tentokráte. Resignující trpitelka, která nedovedla zatajiti, jak si přála, své vzácné ctnosti, jež byly vyklíčily z výhně vlastního jejího neštěstí, octla se osudným sběhem okolností prodlením tří až čtyř roků na životním scestí. Ani sama nevěděla, jak se stalo, že vešla kdysi za zcela obyčejného odpůldne náhodou do jednoho z oněch zřídka navštěvovaných chrámů pražských, v nichž vše zdá se býti tak všedně tradicionelní, že se člověk sotva kolem rozhlédne. Chrám byl skoro úplně liduprázdný. Jen u jednoho z pobočních oltářů klečel v zkroušené posici hříšníka v modlitbu pohřížen nějaký muž, na pohled žebrák. Pohledla naň zběžně a jaksi apathicky a již chtěla chrám zase opustiti, když se sákristie vyšel obstarožný duchovní a učiniv několik kroků do popředí vstoupil do zpovědnice, jako by chtěl zpovídati. Jediný člověk v chrámě, muž před pobočním oltářem, – buď že se nechtěl zpovídati, nebo z jiné příčiny — ani se nepohnul... Duchovní zůstal ve zpovědnici několik minut sám. Ani sama nevěděla, jak se stalo, že jí napadlo: „Přiklekni zatím sama!“ I učinila skoro bezděky několik kroků ku předu a nerozhodně stanula. V tom duchovní ze zpovědnice povyhlédl, jako by se chtěl přesvědčiti, kdo se ke zpovědnici blíží, a v nejbližším okamžiku klečela již mladá paní na stupni u zpovědnice. Bylo to po prvé zase po letech, vlastně od jejího sňatku, a stalo se tak beze všech vnitřních pohnutek pouhou náhodou. Z čeho se zpovídala, zda zmínila se také o svém tajemství a jaké útěchy jí duchovní poskytl, zůstalo jejím tajemstvím. Avšak když po zpovědi vykonala uloženou jí modlitbu pokání, pocítila nejslastnější ulehčení... Opustila chrám s výrazem svrchovaného klidu a vrátila se domů s uspokojením doposud ještě nikdy nepocítěným. A od té chvíle děla se s těžce zkoušenou paní znenáhla a nepozorovatelně nová duševní proměna... Neobvyklý pocit skoro naprostého uspokojení, s jakým byla opustila po zpovědi chrám, vlákal ji za nedlouho do chrámu toho a později i do jiných chrámů, častěji, nežli se toho nadála, až stala se jí návštěva chrámů, modlitba a útěcha církevní potřebou, Spočátku v životě jejím zevním i vnitřním v podstatě mnoho se nezměnilo. Žilať skoro jako dříve, toliko s tím rozdílem, že kdykoli nyní pocítila duševní vzrušení nebo dostavující se jitření, uchylovala se do některého chrámu a vracela se skoro vždy aspoň s poměrným uklidněním nebo uspokojením. Znenáhla a skoro proti její vůli začala se duše její, zabývající se do nedávná skoro výhradně jen tak zvanými dojmy světskými, naplňovati allegorickými a mystickými obrazy víry, slovem odumírala světu a zapřádala se v snivě slastný život svrchované oddadnosti k nevystihlé nadsmyslné bytosti. Z tiché trpitelky, resignující původně z důvodů rozumových, stala se tichá trpitelka, resignující — z neobmezené oddanosti v svrchovanou shovívavost prozřetelnosti — spočátku bytost pouze nábožná, ale později bigotní. Čeho snad získala spočátku duševním klidem z pouhé zbožnosti pozbyla později přemrštěným pobožnůstkářstvím v míře několikanásobné. Duše její — naplněná, ba přeplněná obrazy a dojmy nejukrutnějších muk mučenníků víry — nejitřívala se nyní vzpomínkami na vlastní provinění nebo na provinění blížních, nýbrž děsivými obrazy, jež jí obraznost předváděla na základě upomínek na různé legendy a zázraky, plné odporů, nemožností a nadlidskostí a přece dráždících k napodobení z pouhé oddanosti k nevystihlé bytosti... U porovnání s mukami mnohých mučenníků zdálo se býti vlastní její utrpení pouhým stínem. Nepokládala ani vzorný život svůj za přiměřený ku smytí svých poklésků a hříchů; toužila, ba práhla po utrpení a po mukách, jakýmiž si byli mučenníci sjednali oslavy církevní, a nemajíc k mukám těm ani příležitosti, ani síly, začala se znenáhla utěšovati nadějí v poslední dny lidstva — v poslední soud, kdy prý každému dostane se odplaty nebo trestu po jeho zásluze... Odumřevši takto skoro úplně světu, žila déle sedmi roků v klidu a míru vzhledem ku světu skutečnému; ale v nevylíčitelných duševních mukách vzhledem ku světu pomyslnému... Skutečností odcizená obraznost její rozdmychována skoro výhradně jen dojmy legendárními. Spočátku zabývala se v duchu obrazy těmi jen za dne — při úplném vědomí — obyčejně po návratu z kostela ať již po kázání nebo po mši nebo po pouhé návštěvě chrámu, v němž nekonáno právě žádných církevních obřadů, nebo po přečtení některého náboženského spisu, zejména legend a životopisů mučenníků. Později začaly ji představy ty zabývati i ve snu. Zprvu ovšem jen jaksi nahodile jako pouhý odlesk představ za dne vzbuzených; ale později začala obraznost její pracovati ve snu samostatně, předvádějíc jí vždy častěji obrazy a výjevy, s jakýmiž se nebyla za dne nikdy zabývala, tudíž naprosto fantastické, postrádající i oné pseudoreelní opory, jakou se vyznačují i nejbujnější sny, opírající se o vzpomínky ze skutečného života. V první doby byly to představy příjemné, lahodné a konejšivé: čarokrásné zahrady, velebné chrámy, rozkošné krajiny, půvabná lesní zátiší tiché kláštery, tajemné a přece vábivé jeskyně, zádumčivé fontány a hned zase žírná pole nebo kypré lučiny se stříbro jasnými potůčky a podobné. A vše tak miloučké a zbožnou mysl osvěžující, poněvadž oživeno nejluznějšímí postavami andělíčků, světic a svátých. Zde milostný andílek, plující na zlatém obláčku, onde spanilá světíce modlící se s výrazem nepoddanější zbožnosti před obrazem rodičky boží a tam zase celý sbor blahoslavenců v bělostných řízách a s palmami míru v rukou — vznášející se na obláčkách dýmu kadidla k nebesům. Někdy slyšela velebný hlahol zvonů nebo varhan, jindy líbezný zpěv nebo hudbu tak jemnou a něžnou, že by byla se zatajeným dechem naslouchala snad až do skonání. Mnohdy se jí zdálo, že cítí vůni kadidla měnící se spočátku ve vůni růží. fialek, rozmarýny, mateřídoušky, levandule a jiných známých květin, později pak ve vůni příjemnější a opojnější, vůně nejvzácnějšího koření tropických krajin. Občas i ostatní dva smyslové vyvolávali v bezděčné činnosti své pocity nejslastnější, Někdy střídala se nejlahodnější sladkost s nejrozmanitějšími a nevýslovně příjemnými pocity chuti, jindy zase se jí zdálo, jako by ležela v nejměkčích peřinách, vlastně jako by vůbec ani neležela, nýbrž lehce jako pára se vznášela a jako by jí neviditelná ruka ukolébávala v snění tak luzné, že nepřála si býti nikdy více z usínání vyrušena... Někdy se jí docela i zdálo, že vznáší se k nebesům a s úzkostlivou toužebností již již se blíží sídlu blahoslavenců. A kdykoli jí oblažil tento nebo podobný druh snu, vždycky procitla s pocitem sladce bolestného zklamání... Avšak pocity a představy lahodné a příjemné jsou při vší nepostižitelné rozmanitostí své přece nepoměrně řidší pocitův a představ opáčného druhu. Představy nemilé, odporné, ba hnusné, budící v nesčetných svých odstínech stísněnost, sklíčenost, úzkost a celou stupnicí nepříjemných pocitů až po pocit hrůzy a zděšení — vůbec lidské strasti a bolesti jsou u porovnání se slastmi, jichž jest člověk vůbec schopen, v takovém nepoměru, že zdá se, jako byl člověk stvořen pouze k útrapám a mukám, jenž jen občas a na čas upříjemňuje drobná kapka slastného klamu, aby si člověk aspoň — nezoufal... A tak začaly se za nedlouho i příznivé a luzné sny dočasně šťastné ženy měniti znenáhla ve sny vždy tísnivější, chmurnější, děsivější a mučivější. Zprvu začínal sice skoro každý sen představou příjemnou: čarokrásnou krajinou, rozkošným lesním ústraním, rajskou zahradou, plnou podivných stromů, keřů a květin – a podobně... Vše jest v plném zarůžovělém jasu ranního přísvitu. Po azurové obloze plynou bělavé obláčky a z dáli zní tajemný ševel podobný tlumenému a přece okouzlujícímu zpěvu. Znenáhla mění se ševel v hukot vždy temnější, až podobá se blížícímu se dusotu úprkem uhánějících koní. Náhle dusot umlká a — místo probouzejícího se jitra, jest šerá, trapnou úzkost budící noc... Po obloze valí se hrozivé, zarudlé mraky a hukot znovu počíná... Spočátku svištivě, pak vždy temněji a dunivěji, až zní jako burácející vichr, když se bouře valí z hor. Z příšerných mraků vyhupují se mlhavé a přece dosti zřetelné postavy nadlidských rozměrů a fantastických forem: brzo jako černí plazí s ptačími a jinými hlavami a. netopýříma křídloma, brzy jako mořské obludy s ohnivými ohony a končetinami a hned zase jako nestvůrní bastardi neodpornějších druhů hmyzů a nočních můr nebo polypovitých nálevníků obrovských rozměrů... Z chaotického vlnění příšerných oblud prokmitají vždy zřetelněji nože, meče, špalky, sekery a nesčetné druhy mučidel: od prostého skřipce až po děsnou železnou pannu... A vše to seskupuje se brzo zde, brzo onde v plastické a barvité obrazy nejrůznějších mučení: zde v lámáni kolem, onde v narážení na kůl, jinde v planoucí hranici nebo v smutně pověstná auto-da-fé... Náhle se jí zdá, že vznáší se v nedohledné výši nad Prahou a vidí až k pohraničním horám, ba daleko za ně, kde všady míhají se matná světélka jako bludičky. V tom zazněl z dálné výše temně vřeštivý zvuk pozounu. A jako na povel mění se celé panorama v obrovský hřbitov — smutný a truchlivý jako v pozdní době podzimní, kdy jen holé stromy a keře trčí k jednotvárné obloze a ledový vítr zdouvá žluté a hnědé listí se země... V příšerně dunivý hukot zaléhá bolestné úpění měnící se znenáhla v ohlušující rachot, jako když náhlým zemětřesením tisíce budov se řítí v trosky. Na všech stranách pukají hroby a v nepřehledných davech vystupují z nich mrtví... A nad děsným obrazem tím valí se zarudlé mraky, z nich šlehají oslňující blesky, provázené ohlušujícím hřímáním.. Náhle vše umlká. Kolkolem rozkládá se příšerné ticho. Celá země jest jediné krvavé moře, v němž pluje nesčetné množství lidských hlav a z černého mraku nad mořem šlehá občas studený blesk, jako zákmit v měsíční záři pracující — guillotiny... A příšerným snem mučená žena probouzí se s nevylíčitelnou hrůzou	 Podobné sny s nesčetných variacích mučívaly ubohou trpitelku skoro noc co noc, rozplameňujíce chorobně podrážděnou obraznost, že pracovala netoliko jen v noci, nýbrž mnohdy i za večerního šera nebo i za bílého dne při plném vědomí, plodíc příšerné halucinace, až posléze po letech došlo v Kajetánském chrámě k osudné katastrofě – – – Končím životopisný náčrtek s neuspokojením. Přiznám se, že snažil jsem se kusé a nahodilé zprávy sloučiti v celek co možná souvislý, ale že — chtěl-li jsem zůstati věren pravdě — nepodařilo se mí, nežli zachytiti a pouze ledabylo nastíniti několik markantnějších rysů i bez prohloubení a bez náležitého vysvětlení. Avšak právě tato neúplnost podráždila ochabující již zájem můj na osudu nešťastné a přece tak zajímavé ženy tou měrou, že již v době, kdy jsem se teprve kusé zprávy o ní dovídal, pokusil jsem se několikrát, doplniti obraz ten slíděním po nových vysvětlujících momentech. Marně... Vše, čím páter Vambeřický nebo známý lékař ústavu choromyslných nebo nemnozí jiní, jichž jsem se mohl doptávati, snažili se ukojiti moji zvědavost, nebyla než pouhá variace fakt a domněnek již známých a nanejvýše bezvýznamné nějaké doplnění momentů nedůležitých. Na štěstí zajímal se páter Vambeřický o nešťastnou horlivěji nežli já a překvapil mně za nedlouho zprávou, že podařilo se mu nalézti mezí bratrovými pozůstalými listinami, jež mu byly před léty zaslány z pohraniční vísky krkonošské, kde bratr jeho zemřel, obšírnější jeden dopis, kterýmž důležitý jeden moment zdánlivě nebo skutečně aspoň povyjasněn. List byl bez datum a psán písmem poněkud třesavým, bezpochyby tedy rozechvěnou rukou — a zněl takto: „Milostivá paní! Pro vše, co Vám bylo kdy drahého, prosím Vás, promiňte, co se bylo včera sběhlo! — — Nemohu; nesmím se omlouvati. Vše zdálo by se obviňováním sama sebe a já — věřte, nejsem vinen ničím. Podlehl jsem jednou — poprvé a patrně také naposledy ve svém životě — nevysvětlitelnému záchvatu onoho druhu okamžité nepříčetnosti, z jaké nedovede sobě člověk nikdy složití účet. — Opustiv Vás loudal jsem se chvíli bezúčelně poblíž letohrádku, Rozmluvou naší vzbuzené vzpomínky z doby novější vyvolaly vzpomínky z doby starší a teprve v tu chvíli jsem si připomenul, že nejsme sobě tak neznámí, jak se zdálo — že poznali jsme se již před lety, roku 1848, kdy o požáru staroměstských mlýnů spatřil jsem Vás na vršině nad Bertramkou poprvé. Nevím, můžete-li se vpraviti v duševní stav dospívajícího dítěte, když spatří bytost, která naň poprvé v životě jeho činí dojem sympatický. Ano, já ani nepředpokládám, že mohla byste se nyní již vpraviti v nevýslovně sladké rozechvění, kdy bojíme se na bytost tu pohlednouti, kdy každý její bezděčný pohled vhání nám růměnec do tváře, kdy se nám zdá, že stačilo by nám pro celý život, kdybychom se směli dotknouti jen lemu jejího šatu, a kdy ještě nevíme, ba skoro ani netušíme, jak bychom si počínali, kdyby nám bytost ta dala na jevo, že jí nejsme lhostejni... Stalo-li se náhodou podobně někdy i Vám, poznala-li jste a můžete-li si připamatovati nejčistší slast neuvědomělého klíčení lásky ve věku, kdy člověk nemá ještě o lásce ani ponětí, kdy ještě ani neví, co jest nejnevinější políbení, kdy duší jeho víří nejnaivnější a zároveň nejbizzarnější představy — můžete se aspoň poněkud vpraviti v podivný duševní můj stav, když jsem si po letech a zároveň po tak významné rozmluvě s Vámi náhle připamatoval, že bytostí, která mi byla slast tu připravila, byla jste – Vy. Když vzpomínka ta šlehla mou duší, bezděky jsem se poohlédl a spatřil Vás v plném jasu měsíce u otevřeného okna. Nic více... A přece zbuzen tím v duši mé pocit nejtrpčí výčitky. Napadlo mi, že nemohlo Vám ujiti, co dělo se asi v duši mé před chvílí, nežli jste rozmluvu naši tak náhle přerušila. Zastyděl jsem se, že jako muž nedovedl jsem se opanovati a zavdal příčinu k tak nenadálému rozchodu. Rozechvěn bloudil jsem nějaký čas v největších rozpacích kolem letohrádku. Náhle mi napadlo vrátiti se odprositi Vás. V prvním okamžiku se mizdálo, že musím tak učiniti bez odkladu, ale přece jsem váhal, až asi po půl hodině přiblíživ se k letohrádku a spatřiv dvéře do zahrady i do budovy doposud otevřené, rozhodl jsem se a vešel. Měl jsem v úmyslu vejiti pouze do salonu. Vešed tam a shledav salon prázdný popošel (jsem, k druhým dveřím a shledav i tyto pouze přivřené, vešel jsem, aniž bych v rozčílení věděl, kam vcházím — do ložnice. Co se dále sběhlo, jest Vám, milostivá paní, známo. Zaražen nepředloženým počínáním svým nebyl jsem schopen slova omluvy, tím méně vysvětlení. A tím vysvětlíte sobě, (přidáte-li totiž slovům mým víry), veškeré moje další chování. Jak jsem se asi choval, nevím; ale připouštím, že nemohl jsem se chovati jinak, nežli jako člověk v stavu nepříčetném. Jsa sobě vědom, že spáchal jsem skutek naprosto neomluvitelný, byl jsem zdrcen. Teprve, když v prudkém návalu hněvu kázala jste mi odejiti a vykročivši proti mně sklouzla jste a narazivši hlavou o podlahu pozbyla vědomí, — vzpamatoval jsem se aspoň tak dalece, že snažil jsem se Vás vzkřísiti, což se mi také, jak víte, podařilo. Zatím mi napadlo, jak bezpříkladně bych Vás mohl kompromitovati, kdyby cizí nějaký člověk zvěděl, co se bylo sběhlo ... A tak stalo se, že když jste nabyla vědomí a poznovu mi kázala odejiti, odešel jsem a učinil, co jsem za tak choulostivých okolností uznal za jedině vhodné a možné. Zbudiv služku zaklepáním na okno, vyzval jsem ji pozměněným hlasem, aby Vám přispěla ku pomoci, že jste churava — a jak se mi zdá, nepoznán vzdálil jsem se co nejrychleji od letohrádku. Co dále se stalo, nevím; ale soudím, a přeji si z duše, aby nebylo horší předcházejícího. Tolik uznal jsem, milostivá paní, za nutné pověděti, abyste nebyla v rozpacích o intencích, s jakýmiž jsem se byl tak nepředvídaně ve Vášů ložnicí objevil. Můžete-li slovům mým uvěřiti, a můžete-li po tomto vysvětlení prominouti člověku tak nehodnému Vaší sympatie, prosím Vás za to, co nejvroucněji, Dáte-li na lidské přísahy, jež bývají tak často křivy, přísahám Vám, že stalo se vše právě jen tak, jak jsem se prostě a poctivě pokusil vylíčiti. Vím, že skutek můj připouští také výklady jiné; vím, že každý člověk podkládal by mu zcela jiné intence, nežli jaké jsem byl naznačil, a proto ještě jednou co nejsnažněji prosím: Uvěřte slovům člověka, který jest sám za svůj nepředložený skutek ztrestán nejkrutěji tím, že nesmí Vás nikdy více spatřiti, nikdy s Vámi promluviti a nikdy více Vám vtisknouti políbení, jaké Vám byl v okamžitém návalu neodolatelné vášně — poprvé a naposledy vtisknul na žhavé Vaše rty, když jste se probírala z mrákot. Políbení to jest jediným mým proviněním proti konvenienčním mravům; ale zůstane mi i při trpkých výčitkách mého svědomí na vždy upomínkou nejsladší. Filip Vambeřický.“ Četl jsem zajímavý list ten v prosté a útulné celi pátera Vambeřického, kterýž sedě za stolem přímo proti mně a opíraje hlavu o jednu ruku klidně a mlčky čekal, až dočtu. Četl jsem pomalu a pozorně. Třesavé písmo nápadně kontrastovalo od chladného a střízlivého tonu, jakým byl list psán. A přece zase místy prokmital ton tak vřelý a vášnivý, neb aspoň sensitivní, že zdálo se mi, jako by píšící přes všechnu nadládu svého ducha nad svým citem, která mu diktovala slova spíše střízlivá nežli vřele omluvná, přece býval daleko více opanován citem nežli rozumem. Nechť však tomu bylo jakkoli tolik zdálo se mi býti jisto, že list ten psán byl mužem pravdomluvným a že není nejmenší pohnutky domnívati, že obsah jeho nezakládá se na pravdě. — „Nuže — co soudíte nyní?“ ozval se dychtivě páter Vambeřický, když jsem položil dočtený list na stůl a pohledl na pátera. „Byl list ten časem svým adresátce také dodán?“ optal jsem se. Páter pokrčil ramenoma. „Nesnadno říci,“ pravil. „Nebožtík bratr svěřil se mi sice před svou smrtí se vším; ale o tomto listě se nezmínil. Zdá se tudíž, že list ten byl pouze napsán, ale neodeslán. Možná, že zdál se býti bratrovi do napsání příliš chladným, nebo — což bych spíše soudil — příliš dětinským, poněvadž hlavní důvod návratu jest tak naivně koncipován — a proto že bratr list vůbec ani neodeslal.“ „Jinak,“ dodal páter po krátké pomlčce, „nebyl bych asi mezi listinami bratrovými nalezl hotový již list, nýbrž na nejvýše pouhý 'koncept, A mimo to zdá se mi. že — kdyby byla adresátka list ten skutečně dostala, a byla by mu třeba jen částečně, aspoň co do hlavního důvodu, přidala víry, byly by se následky osudného posledního setkání jejího s mým bratrem přece jen zcela jinak utvářily. „Bezpochyby!“ prohodil jsem. „A to i v tom případu,“ podotknul páter s ostrým přízvukem, „kdyby obsah listu nezakládal se na pravdě, t, j, kdyby nejen uvedené důvody návratu, nýbrž vše, co bratr píše, bylo lživé...“ „Dle toho soudíte, velebný pane,“ ozval jsem se, „že bratr váš v tomto listě – –“ „Nemluvil pravdu,“ vpadl mi páter do řeči s tímže ostrým přízvukem jako před chvílí. „De mortuis nil nisi bene, praví známé přísloví,“ pokračoval pak s ledovým klidem neúprosného soudce, „a já bych o poctivém a jinak pravdomluvném bratrovi neměl po jeho smrti souditi jinak nežli nejbenevolentněji. Ale my, zpovědníci, známe povahy lidské vůbec lépe nežli nejlepší psychologové, poněvadž se nám naskýtá nejčastěji příležitost ponahlednouti v tajemné zákoutí hříchů hlouběji nežli jiným. Lež v nejširším smyslu od nesprávného, ledabylého a bezmyšlenkovitého, tudíž nejnevinějšího překroucení jediné všední a bezvýznamné věty až po důmyslný, po léta připravovaný a promyšlený domněle vědecký elaborát, kterýmž má býti nepředpojatá pravda usvědčena ze lži, je tak všeobecná a účel její tak rozmanitý, že není snad v celém světě člověka, který by jí by prost. Se lží ve všech možných obdobách setkáte se nejen v životě všedním, ale – a na to kladu důraz — přede vším ve školách, kde již nejútlejší mládež odbývá se tradicionelními výmysly, tudíž lžemi; setkáte se s ní v umění, v politice, v literatuře, vůbec všady, kde setkáváte se s člověkem, ať vzdělaným nebo nevzdělaným, prostým nebo rafinovaným, zarytým lotrem neb osvědčeným poctivcem. Lež zdá se býti s člověkem tak nerozlučitelna jako srdce a vůbec kterýkoli orgán, jehož jest k životu nevyhnutelně potřebí. Člověk lže instinktivně, bezděky i zúmyslně a nejčastěji ze zvyku a pohodlí. Nastřádav si spoustu lží opakuje je bezmyšlenkovitě po celý svůj život. Lže od okamžiku, když se probouzí, až po okamžik, kdy usíná, a prolhanost pronásleduje jej i ve snu předvádějíc mu obrazy rovněž tak vylhané a jako byly prolhané a lživé dojmy, jichž se byl v životě do přesycení nalokal. Krátce lež zdá se býti člověku tak nutná jako vzduch. Lžeme všichni a každý z jiného popudu a k jinému účelu — tudíž zcela individuelně, a nesčetná spousta lží ani nás neuráží, ba není nám ani nápadna. Vyslechneme je jako nejnepředpojatější pravdy lhostejně, bez interesu jako by pravda pranic nebo pramálo vážila; jako by ani nezasluhovala býti od zjevných tradicionelních lží aspoň odlišována.“ Vyslechl jsem podivné a přece v mnohém tak pravdivé kázaníčko s povinnou trpělivostí k zelotickému mravokárci, zvyklému hromadili pojmy k sesílení oratorského účinku na množství. V mnohém jsem mu musil dáti za pravdu. Musil jsem přiznati, jak často obelhávají rodiče děti a děti rodiče, učitel žáky a žáci učitele, přítel přítele, milenec milenku a milenka milence, manžel manželku a manželka manžela atd. Musil jsem přiznati, že diplomacie, obchod bursovnictví a dlouhá řada nejrůznějších živností žije a tyje skoro výhradně jen ze lži. Musil jsem přiznati, že lžeme občasně skutečně všichni nebo skoro všichni, ba že nejčastěji obelháváme účelně í bezúčelně sami sebe — a přece nemohl jsem se, když páter umlknul, zprostiti pocitu, jaký vzbuzuje v člověku popíráni dávno uznané pravdy. Napadloť mi, jak odporno a hnusno asi jest žíti v takovémto světě prolhaném a nepoctivém, člověku skutečně pravdomluvnému a aspoň poměrně poctivému; ba napadlo mi ještě mnohé jiné a bezpochyby byl bych některé všeobecné reflexe své také vyslovil, kdyby mi nebyla náhodou napadla námitka věcná. „Připusťme, velebný pane,“ pravil jsem poněkud nesměle, „že jest vše, co jste byl právě pronesl, nepopiratelná pravda. Avšak dovolte jen jedinou otázku:  Oč, prosím, opíráte své podezření, že právě to, co bratr váš psal v tomto listě, nezakládá se na pravdě?“ Dotaz můj nepřivedl však pátera do žádných rozpakův. Pousmál se jako člověk, jenž byl otázku tu předvídal a jest na ni připraven. „Mohl bych vám sice odpověděti všeobecně,“ odtušil váhavě, jako by chtěl i nechtěl říci, co mu právě tanulo na mysli. „Mohl bych se prostě odvolali k logické konklusí toho smyslu, že — lžeme-li všichni, lhal také bezpochyby můj bratr, a poněvadž v 'tomto případě byla lež jediným prostředkem k ospravedlnění, že jí použil, jako by byl učinil každý jiný na jeho místě. Ale vše to a podobné bylo by pouhou vytáčkou a žádným důkazem. Odpovím vám tudíž věcně a trvám, že vás také přesvědčím,“ A po krátké pomlčce, v které patrně spřádal své myšlenky, pokračoval: „Od katastrofy v Kajetánském chrámě uplynulo, jak víte, několik týdnů. Přiznám se vám, že použil jsem času toho svědomitě k vyzkoumání a vystižení všech možných skutečných i zdánlivých příčin katastrofy té, krátce že snažil jsem se instruovati se o všem, co by mohlo záhadu povysvětliti a pokus léčení usnadniti. Co vše jsem již podnikl, netřeba snad ani podrobně uváděti; ale ujišťuji vás, že neopomenul jsem ničeho, co zdálo se mi býti nutným nebo vhodným ba že jsem podnikl začasté i věci zdánlivě zcela zbytečně a malicherné, jako na příklad – –“ Po té páter sama sebe přerušil: „Ne, ne! Žádných podrobností! Snad stačí, dodám-li, že navštívil jsem několikráte manžela nešťastné oběti, a vyloživ mu, oč jde, poprosil jej o výpomoc. Dostalo se mi jí v plné míře. Bylo mi pověděno, jak soudím, upřímně a poctivě vše, načkoli jsem se tázal. Byl jsem uveden do všech místností, v nichž nešťastná žena ta žíla, ba byla mi dána k disposicí celá její korespondence a knihovna, jež jsem svědomitě prozkoumal; slovem přípravné práce jsou ukončeny a léčení může býti zahájeno...“ A zase se na okamžik odmlčel, načež pokračoval: „Vše to však jsou věci, nevztahující se přímo k vašemu dotazu, na který stačí odpověď několika slovy, Přirozenoť, že dotazoval jsem se přede vším na dítě, jež jest nyní asi desítileté a že přál jsem si je viděti. Náhodou nebylo možno zatím přání mému vyhověti. Hošík odejel se svým vychovatelem na prázdniny do Itálie a vrátí se teprve na sklonku září. Ale ukázána mi celá řada fotografií z různých dob od nejútlejšího mládí až do letošního roku. A jediný pohled na kteroukoli z fotografií těch stačil ku přesvědčení, že otcem dítěte toho jest — můj bratr. Podobnost s tváří bratrovou nebo třeba s mojí vlastní ovšem není frapantní, obzvláště proto, že vlas na fotografiích není ryšavý; ale přimyslíte-li se k obrazu ryšavý vlas, nemůžete býti při pozornějším porovnání ani na okamžik na rozpacích. Prosím, přesvědčte se sám!“ Po té vytáhl ze zásuvku stolu, za kterým jsme seděli, tři fotografie a položil je přede mne. Vzal jsem jednu po druhé a porovnav tvář hošíkovu s tváří páterovou, musil jsem dáti páterovi za pravdu. Podobnost nebyla sice nápadnou, ale přece nepopiratelná. „Z toho tedy zcela přirozeně plyne,“ ujal se slova páter, „že bratr můj i v tomto svém listě nemluvil pravdu; že vše nebo skoro vše, co v něm uvádí, nebyla nežli lež z nouze, kterouž chtěl nepříčetný skutek svůj dočasně maskovali a nešťastnou oběť své vášně ukonejšiti.“ „A vy se chcete, velebný pane, pokusiti o léčení nebohé i v takovém případu?“ optal jsem se skoro v pevném přesvědčení, že odpoví záporně. Páter pokrčil ramenoma odpověděl: „Kdyby pokus léčení zakládal se toliko na tomto momentu, věřte, že bych se ho vůbec ani neodvážil. Ale moment ten není rozhodujícím a možno jej maskovati tímže způsobem jako zamýšlel bratr můj maskovati svůj skutek, tedy popřením, nebo-li nevyhnutelnou lží. Avšak léčení mé zakládá se na principech zcela jiných a nebude-li na závadu fysické porušení mozku a nervů, myslím, že stojí aspoň za pokus.“ „A kdy, prosím, zamýšlíte léčení zahájiti, když už jste přípravné práce, jak jste sám připomenul, ukončil?“ optal jsem se svrchovaně zvědav. Tentokráte pokrčil páter ramenoma tak význačně a tvář jeho jevila výraz tak výmluvný, že vyčetl jsem z nich okamžitě odpověď naprosto neuspokojující. „V tom právě jest závada,“ odpověděl dutým hlasem po delší, skoro až trapné pomlčce. „Buquoyův spis, o němž se domnívám, že obsahuje přesné instrukce, a kterýž byl před lety učinil na mne tak hluboký dojem, že pokládám jej za jeden z nejdůmyslnějších, jaký byl kdy z péra lidského vyšel, nebyl mno doposud ještě nalezen,“ Poslední slova působila na mne jako studená sprcha na uhřátého člověka. Dle vlastního přiznání páterova seděl jsem tedy tváří v tvář lékaří-dilettantu, kterýž byl sice chorobě věnoval co možná nejpečlivější pozornost, který se domníval, že ráz i příčiny její aspoň přibližně správně rozpoznal, tak že po jeho náhledu bylo možno zahájiti léčení, ale který doposud neznal léku, neměl ani žádného receptu, vůbec nalézal se na tómže stanovisku, jako každý laik nemající o léčení jakékoli známé a zpravidla vyléčitelné choroby ani ponětí. Zaražen setrval jsem v mlčení. Páterovi příčina toho neušla; ozvalť se po chvíli sám: „Pozorují, že pronesl jsem něco, co na vás učinilo nepříznivý dojem. Promiňte! Mluvím prošitě, ale upřímně. Přiznám se, že jsem si vědom všech možných nesnází. Také mi není tajno, co vše bylo již v tomto směru ve vědě podniknuto, jaké experimenty prováděny a k jak pochybným a neuspokojujícím resultátům se dospělo. Vím, že přes všechno úsilí nejgeniálnějších fysiologů a psychiatrů, kteří opírali své experimenty o nejpřesnější vědecké vymoženosti moderní anatomie a vivisekce, nedospělo se přece ještě dále, nežli na popraží tajemné výhně, v kteréž se rodí tak zvané duševní projevy; vím, že podařilo se anatomii zjistiti celou řadu nejsubtilnějších vzájemností různých částí mozku i jednotlivých nervů s rozmanitými fysickými ii psychickými výkony živého organismu; ale já také vím, že ráz a podstata této vzájemností a vůbec celý tajemný proces ten — bez pochyby chemický — jest doposud i nejpřesnější vědě na sedm zámkův uzavřen. Vím, že nejnovější a nejpřesnější bádání zjistilo výsledky přímo překvapující; ale mně není také tajno, že právě ti, kterýmž věda za to děkuje: anatomové a především anatomové, zabývající se experimentální vivisekcí, čím dále tím více se vzpírají odpovídati na důtklivé dotazy fysiologů a psychiatrů; krátce, že právě tito poslední nalézají se vzhledem k chorobám duševním skoro na témže stanovisku jako jindy. Vím sice také, že i psychiatrie není více experimentálním mučením, že neléčí chorob duševních násilím a na základě utkvělých myšlenek psychiatrů staré školy, kteří vymýtali začasté ďábla šílenosti a pomatenosti prostředky nejbrutálnějšími a nejnesmyslnějšími; vím, že psychiatrie zaujala nejpřesnější stanovisko vyčkávavě pozorovací — že jest prozatím pouze vzorně pečlivou ošetřovatelkou nemocných sledujíc každý sympton choroby a snažíc se dle symptomů těch zařídili veškerá další opatření.. Z toho, co jsem předeslal, pozorujete, že nesnáze, namnoze až beznadějné, nejsou mi tajný; že vím, kde asi jest mez, ku které věda dospěla a za kterou jest pro vědu a tím více pro laika, jako jsem já, pouhá poušť a čiročirá noc. Přes to, věřte mi na slovo, jsem přesvědčen, že podaří-li se mi vyslíditi Buquoyův spis, prokáži tím vědě í trpícímu lidstvu — stane-li se totiž spis ten aspoň v jistém vzhledě východištěm k dalším reformám — službu přímo neocenitelnou.“ Naslouchal jsem slovům těm s nemalým zájmem. Muž, o jehož intencích jsem byl před chvílí právem pochyboval jako o intencích pouhého ideologa, začal mi, když právě ne přesnými vědomostmi vědeckými, tedy aspoň přesnou svou logikou imponovati. Neseděl jsem tedy tváří v tvář člověku s utkvělou nějakou myšlenkou pochybné hodnoty, nýbrž muži s širokým duševním rozhledem, kterýž byl o tom, o čem právě některé své myšlenky pouze naznačoval, vážně a hluboce přemýšlel, a na základě výsledku svých meditací pronášel závěrečnou domněnku, která nadějností svou osvěžovala. Avšak dříve nežli jsem se ozval, páter pokračoval: „Člověk není stvořen k útrapám, bolestem a mukám. Útrapy bolesti a muka jsou dvojího druhu: jednak, abych tak řekl elementární, jimž se nikdo z nás nevyvaruje a pro které existuje jen málo léků, a to skoro vesměs pouze jen konejšivých a mírnících; jednak útrapy, bolesti a muka, jež bych snad mohl nazvati sociálními, jež si lidé působí podle povahy svého názoru v svět, svého vychování a svého života vůbec, především pak vzájemnými styky svými — jednak jaksi z vlastní vůle nebo donuceni vůlí cizí, která se přičinila nebo přičiňuje, aby útrapy, bolesti a muka ta vznikla a trvala. Miliony lidí trpí nevinně úzkoprsým, tradicionelním názorem v svět, předpojatým vychováním, vůbec veškerým tím matohlavým společenským chaosem, jak se prodlením staletí na základě nesčetných lží a klamů a začasté s použitím nejbrutálnějšího násilí, tedy proti vůli méně uvědomělé a neuvědomělé většiny vyvinul. Miliony lidí trpí nezaviněnou bídou, která jest přece prazbytečným zlem již z té prosté příčiny, poněvadž zeměkoule naše oplývá vším nutným, aby nikdo z nás nemusil trpěti hlad... Miliony lidí trpí – – Avšak dosti! Litanie útrap, bolestí a muk lidských a jich příčin jsou nekonečny, a já jen poznovu dodávám, že převalná jich většina jest zcela zbytečná. Člověk, který není stvořen k útrapám, bolestem a mukám za živa, zajisté také k nim není stvořen — po své smrtí... A proto, rcete, prosím vás: kdo a k jakému asi účelu vymyslil a šířil všechny ty příšerné báje o všech těch nesčetných útrapách a mukách, jež čekají člověka v záhrobí, kam žádný z vás ani nenahlédl? Kdo a proč vymyslil všechna ta hrůzyplná líčení o posledních dnech lidstva, jež milionům ztrpčila život a obrovskou armádu slabomyslných vehnala v tajemné sítě šílenosti? Kde, prosím vás, jest hnusné pařeniště všech těchto a podobných výmyslů, tedy lží a klamů, jimiž po celé věky už rozdmýchává se obraznost lidská k nejchmurnější činnosti — i za našich dnů?“ Náhle páter ustal ve svém povšechném výkladu, jako by si byl připomenul, že zabřídá do úvah nesnášejících se s jeho stavem, a upřev na mne zrak optal se přímo: „A co byste soudil, kdyby methoda Buquoyova nečelila ani tak k léčení choroby již vzniklé jako spíše k zamezení jejího vzniku?“ Přímá otázka vyžadovala přímé odpovědi. „Myslím velebný pane,“ odtušil jsem „že by i v tomto případě stála za pokus. Avšak dovolte jen ještě dotaz —“ „Prosím!“ vpadl mi živě do řeči. „Na čem, prosím, zakládáte svou důvěru ve zdar neznámé mi a posud neosvědčené methody?“ „Na jejím původci,“ odtušil páter s ledovým klidem a lehynký úsměv sebevědomí pohrával kolem jeho rtů, když dodal: „Na poctivé snaze nepředpojatého myslitele, jehož jediný výrok vám okamžitě objasní stanovisko, s něhož se díval na záhady světa. „Kdybych něco znal,“ napsal již roku 1825 v jednom spise svém, „co by rozum, obraznost a cit současně uspokojovalo v té míře jako uspokojuje mathematika rozum, věnoval bych se tomu s veškerým zápalem své duše; ale myslím, že podobného něco vůbec neexistuje, a proto pochybuji, že bude kdy někým odhaleno.“ Výrok ten skutečně mě překvapil. V tváři mé jevilo se dle všeho netoliko pouhé překvapení, nýbrž i zvědavost; neboť páter kvapně dodal: „Přejete-li si, napovím vám něco ku charakteristice zapomenutého podivína a vševědy, kterýž celý svůj dlouhý život věnoval snaze vystopovati vzájemné působení zákonů přírody, jemuž žádná odrůda věd nebyla úplně neznáma, jenž všechno stopuje, všemu věnoval svou pozornost a všechno zkoumal a kterýž v horečné vysilující snaze své neustál, ani když bezpříkladně obětavé své namáhání a přemáhání odpykával rozrušením svých nervů a stal se mučenníkem neukojitelné své snahy po vědění a vystopování pravdy.“ Přijal jsem nabídnutí páterovo s nelíčenou ochotou a po krátké pomlčce ujal se páter opět slova. „Mládí mé,“ počal Vambeřický, „zasahá, jak víte, ještě v dobu proklínaného politického absolutismu, o které však panují názory velíce nesprávné. Stačí snad, přípomenu-li, že většiny sociálních stesků naší doby, doba absolutismu naprosto neznala. Život společenský byl nepoměrně příznivější, a klame se, kdo by soudil, že politický útisk inteligenci nebo docela lid český přes příliš hnětl. Snášelť trpělivě a s jistou nevšímavostí jako nezbytnost, které byl lid uvykl. Většina snah v národě čelila k rozkošnictví. Po snahách kulturně vědeckých, neřku-li politicko-sociálních nebylo takměř památky, kromě v kruzích několika málo vyvolenců, kteří se jimi zabývali spíše pro vlastní zábavu nežli z přesvědčení o jejich nutnosti. Nebyloť u nás pro snahy toho druhu doposud zkypřené půdy; neboť i zásady velké revoluce francouzské, zásady lidských práv, setkávaly se ještě krátce před rokem 1848 na mnoze s tuhým odporem. Jediné, co zasluhuje z doby té zvláštní zmínky, jest úsilí o znovuvzkříšení národnosti české a spojené s tím prvopočátky české literatury, na mnoze ještě naivní jako žvatlavé blábolení dospívajícího dítěte. Život v Čechách neztrpčován horečnými snahami ani po vědění, aniž po hamižném zisku a podobném jako za našich dob, a v koncertu užívání a rozkošnictví hrála šlechta prim. Mohlať jej hráti netoliko pro své výlučné společenské postavení, ale i z různých jiných příčin, o nichž nechci šířiti slov. Za našich dob šlechtic v Čechách ovšem už dávno není takovým, jakým byl před rokem 1848, Kdo znal otce a dědy z vlastního názoru, syny a vnuky nepoznává. Šlechtic v Čechách nestaví již paláců, chrámů a divadel, nezakládá velkolepých parků, nepořádá více umělých koncertů, plesů, carouslů, šlitáží a kavalkad, nesnaží se upoutati k sobě přepychem a nádherou, ba není více mecenášem umění a podporovatelem věd a literatury v té způsobě jako druhdy, Modrá krev v Čechách vůčíhledě rudne; šlechtic dnes již skoro úplně změšťačil. Paláce, ovšem ku zcela jiným účelům nežli jindy, chrámy, divadla a jiné velkolepé budovy staví nyní občanstvo, jež si také pořádá plesy, koncerty a jiné zábavy a jest také, možno-li tak říci, i mecenášem umění, literatury a věd. jež se mu stávají znenáhla potřebou. Některým tradicím a zálibám otců a praotců jako honbě a sportu, zůstal šlechtíc naší doby doposud věren; jinak, nutno-li, zabývá se vším možným jako kterýkoli jiný přičinlivý občan: spravuje své jmění, bdí nad svými statky, aby výnosnost neklesla, po případě průmysluje a spekuluje, Přes to že nevyhýbá se stykům s lidem jako jindy, přece se s lidem nesblížil v té míře, aby interesy obou splynuly v jedno, a zaujímá doposud postavení více méně exklusivní. Jako od nepamětných dob slouží po dnes nejraději a nejochotněji církvi nebo státu, buď jako voják nebo diplomat nebo pouhý úředník a spokojí se spočátku často i s nehrubě závidění hodnou karriérou praobyčejného byrokrata, aby si sjednal formální kvalifikace k postupu v úřad vynikající, rozhodující. Někdy dává se také v kurii velkostatků, tedy v jisté míře jako privilegovanec, voliti do parlamentův a s řídkými výminkami zastupuje v nich zájmy svého stavu nebo kurie, která jej zvolila a podle toho, jak která vláda chová se k názorům jeho politickým, vstupuje buď do řad oposice nebo se připojuje k přívržencům vládním. Jinak zůstal věren víře svých praotců, katolíků, a podporuje snahy klerikální, kde a jak vůbec může, ba stavívá se ostentativně v tomto vzhledě i do popředí. Snahy přísně vědecké, umělecké a literární jsou českému šlechtici naší doby více méně cizí. Možná, že ten onen holduje jim ze skromnosti pouze v soukromí, a charakteristické jest, že vystupuje na nejvýše jen jako pouhý dilettant. Jako muže inciativy a myšlenky nenaleznete dnes v Čechách šlechtice skoro nikde a v ničem v popředí, leda jako statistu v úlohách representativních, tedy jaksi jako parádního figuranta — a to již jen v oněch kruzích, kde z různých příčin béře se doposud ohled na zastaralou reklamu pomocí tak zvaných zvučných jmen. Avšak i v politice a vůbec ve všech ostatních oborech, v kterýchž jest šlechtic v Čechách činným, visí osud exklusivního stavu již jen takřka na vlasové nitce. Změňte na příklad — změna ta jest, jak zajisté uznáte, netoliko možná, ale bude k ní časem svým také pracováno — změňte volební řád do parlamentů pouze jen zrušením kurie velkostatkářské, zamezte nebo jen obmezte šlechtici přístup ke službě státní a církevní třeba pouze tím, aby nebyl ve službách těch brán obzvláštní ohled na exklusivní původ a při postupu rozhodovala výhradně jen služební kvalifikace a — šlechtic v Čechách splynul s občanstvem skoro úplně. Tím nápadnější musí býti, že v době, kdy šlechta v Čechách holdovala skoro výhradně rozkošnictví, zevnější nádheře a takové též okázalosti v nejrůznějších směrech, čítala v kruzích svých nepoměrně více pěstitelů té neb oné vědy a mezí nimi i muže, kterýž v tichém ústraní obíral se vysilujícím a úmorným studiem věd a umění všech odstínů, jako byl hrabě Jiří Buquoy. Seznámil jsem se s ním již jako s kmetem téměř sedmdesátiletým čirou náhodou. Kdysi z jara pozdě v noci zavítal jsem totiž jako student s několika známými do Melzerovy kavárny v Ovocné ulici, první a v tu dobu jediné slušnější kavárny pražské. Bylo nás pět. Dva mladí němečtí básníci, Friedrich Bach a Julius Seidlitz, černohlavý žid, kterýž napsal mimo jiné několik německých románů a divadelních her z dějin česských a později dal se ve Vídni pokřtíti; pak starší jeden student, a Karel Sabina, tehda asi třicetiletý švihák a literární proletář, jenž psal rovněž tak obratně po česku jako po německu a krátce před tím byl vydal svůj životopis Karla Hynka Máchy. Šlo již k půlnoci. Náhodou byli se hosté z kavárny již vytratili a toliko v pozadí v koutě a skoro úplně ve tmě seděl ještě za malým stolkem osamělý host, maje před sebou velkou láhev punčoviny. Přes to že bylo venku i v místnosti jarně vlažno, ba teplo, byl zahalen v dlouhý černý plášť jako za nejtužší zimy a maje široký kalabréský klobouk hluboko do očí vtlačený, seděl bez hnutí a nevěnoval, jak se zdálo, ničemu pozornosti. My k němu jen zběžně pohlédli a zasednuvše za neveliký stůl v popředí kavárny poručili jsme si po malé sklence punče a bavili se obvyklým způsobem: výměnou náhledův o běžných denních událostech a později o literatuře a jiném. V prostorné, nepravidelné a bizzarně klenuté místnosti, která přes všechnu úpravnost měla přece jaksi ráz velkoměstské krčmy, panovalo zvláštní, skoro tísnivé přítmí. Stíny vrhané blikavě plápolavýmí svícemi kmitaly po stěnách, podlaze, stropu a nábytku v různých odstínech jako mlhavé obláčky, zahalujíce a odhalujíce jednotlivé předměty, z nichž velký obraz představující Fausta hrajícího s Mefistem v šachy působil v měnivém osvětlení tom někdy přímo příšerně. Brzo zahalil šerý stín obraz celý, že zdál se býti jako v husté mlze; ale hned zase vystoupila z mlhy, a buď hned nebo po delší chvíli zmizela jedna nebo druhá figura, čímž přes všechnu poměrnou trpaslickost rozměrů nabývaly obě figury větší nebo menší životnosti. Naslouchaje spočátku všednímu hovoru svých přátel jen na půl ucha, věnoval jsem zajímavé stínohře po nějaký čas pozornost tou měrou, že jsem skoro zapomněl, kde se nalézám. Čím déle a pozorněji, ba napjatěji jsem se díval, vlastně čím více jsem se při pozorování obrazu hroužil v sama sebe, tím více se mi zdálo, že nedívám se na pouhý obraz, nýbrž na výjev s osobami barvitě plastickými a — živými, Někdy zdála se mi býti tvář Faustova, jindy zase tvář Mefistova tak oduševnělá, že domníval jsem se v nich čísti i myšlenky, jež rojí se právě v jejich mozcích, ba jednou docela, patrně v okamžiku úplného vhroužení se v sama sebe, zdálo se mi, jako bych slyšel i úšklebně vítězná slova, jež Mefisto pronáší k Faustovi, a pozoroval, jak oba vystupují z plochy obrazu a vznášejí se mezi mnou a stěnou jako živí a tajemně příšerní trpaslici. Přelud byl tak frapantní, že neubránil jsem se zamrazení a bezděčnému přitlumenému výkřiku udivení. ,Co se stalo?‘ optal se jeden z přátel, kteří po výkřiku mém v hovoru umlklí. ,Nic, nic!‘ zajektal jsem rozhlížeje se po místnosti, a nevěda skoro ani, kde se nalézám. ,Ale vždyť máš vzezření, jako by tě natahoval někdo na skřipec!‘ zvolal Sabina a dal se do smíchu. Bujně řehtavým zasmáním Sabinovým vystřízlivěl jsem v několika vteřinách a dal se také do smíchu, čímž výraz mé tváře patrně se pozměnil. Přátelé chvíli ještě na mne naléhali, abych pověděl, co se mně stalo; ale já stydě se, popřel každou domněnku, kterouž na mne doráželi, a přisvědčil konečně k poslední, že klímaje byl jsem něčím náhle probuzen. Chtěje zakrýti své rozpaky zasmál jsem se nucené sám a zúčastnil se pak dalšího hovoru přátel. Hovořeno o všem možném. Flegmatický Bach, kterýž spíše malou nežli velkou, ale kostnatou a svalnatou postavou připomínal prostoduchého občánka, v kterémž by byl nikdo netušil originelního básníka něžných a oduševnělých písní, vedl spočátku hlavní slovo. Flegmatická váhavost a naivnost z pohodlí, jimiž se vyznačoval v životě všedním, zmizely jako vždy, kdykoli se rozehřál a popustil uzdu své prostomilé a dosti vtipné hovornosti. Spočátku vtipkoval o německé romantice, která počínala již pozbývati někdejší své vábivosti, kdežto Sabina v podstatě souhlase, hájil opravdově a s nemalým zanícením romantiku vůbec jako pokrok v literatuře, jako odpoutání se od zkostnatělých šablon a podobně. My druzí podporovali chvílemi Bacha, chvílemi Sabinu, dle toho, jak který z nich pronesl myšlenku nebo nápad, jenž někomu z nás konvenoval. Spor byl živý a zajímavý; ale netrval dlouho, nýbrž přesunul se spočátku ku vědám, hlavně přírodním a k filosofii a později k politice. Reformátorské působení přírodozpytce Okena, kterýmž přírodní vědy vůčíhledě vnikaly v lid, a měly v zápětí nemalé rozvíření vnímavých myslí, skytalo i laikům často dosti látky k zajímavým kontroversím, A tak i tentokráte. Hovořeno o vlivu věd těch na poesii, a přes to, že názory naše se různily, shodovali jsme se přece všichni v tom, že pěstováním a spopularisováním věd přírodních přibudou básnictví elementy, o jakých se dřívějším věkům ani nesnilo. Litováno jen, že mnohý dávnověký poetický názor, mnohá druhdy tak působívá poetická myšlenka a takový též cit vezmou pod neúprosnou mrazivostí přísné vědy za své. Zvláště Bach a Sabina vzpírali se přirozené nezbytností vlivu toho poukazováním na krásná a působivá poetická díla dávných dob, v kterýchž přírodní síly hrají úlohy mystické a tím na naivní mysl lidskou tak neodolatelně působí. Avšak i toto théma za nedlouho vyčerpáno a vyměněno za nejchoulostivější hovor vůbec: o filosofii. Spekulativní filosofie německá, která měla tehdy i mezi studující mládeží a vůbec mezi inteligencí v Čechách četných přívrženců, ovšem již také pro různé systémy, jež se byly prodlením nedlouhé doby domáhaly platnosti, začala pozbývati na kreditu, a přívrženci rozštěpovali se v různé školy. Kantianův nebylo mnoho. Nejvíce přívrženců míval Schelling, o jehož systém opíral i Oken své zásady přírodozpytecké. Avšak po objevení se Hegla, začala hvězda Schellingova blednout: a když pak vystoupil s novým systémem Harbart, byla konfuse přívrženců spekulativní filosofie dokonána. Rozštěpili se na frakce, které v horlivé a začasté vášnivé snaze přesvědčiti jedna druhou o přednostech systému vlastního na vzájem se potíraly a skytaly tak objektivnímu svědku s nepředpojatým názorem v svět začasté roztomilou zábavu. A podobně bylo mezi námi. Já sice nebyl tehdy ani později přívržencem žádného určitého systému; ale klonil jsem se ku Kantianům. Za to byl Bach rovněž tak vášnivý Schellingian jako Seidlitz Hegelian a starší student, na jehož jméno nemohu si vzpomenouti, Herbartian, kdežto Sabina holdoval systému sprostředkovacímu, tvrdívaje: ,Já nepřísahám na žádný systém; ale smlsnu si na každém, co na něm dobrého a lahodného.‘ Není tudíž divu, že na vratké a sypké půdě spekulativní filosofie sveden i tentokráte jeden z oněch prudkých a vášnivých slovních bojů, na jakýchž pouzí posluchači nemívají žádného nebo pramalého interesu, kdežto bojující, obzvláště když se v boji rozehřívají, nevědí kdy ustati. Déle půl hodiny vyměňovány nejen ostré i tupé šípy důvtipu, ale i těžkopádné oštěpy umíněnosti a tradice, břitké i plané sečné rány posměšku a úšklebku a hned zase omračující rány neúprosné logiky... A bitva byla tak vášnivá a houževnatá, že se již již zdálo, že musí dojiti k urážkám, když Sabina obratným způsobem svedl spor na pole politické. Skoro v nerozdílném okamžiku hlavy nás všech sklonily se níže a srazily se k sobě a místo vášnivě hlučivého sporu zahájena rozmluva šeptmo. Za dob nejtužšího absolutismu, za dob censury a policejního poručníkování, kdy měly i stěny svatyň uši, neřku-li veřejné místnosti, bylo něco podobného i v prázdné kavárně o půlnoci zcela přirozené. V tu dobu politisováno ve smyslu svobodomyslném, po případě třeba loyálně protivládním jen v kruzích nejdůvěrnějších a nejspolehlivějších přátel a vždy jen potají. Ale tentokráte byla společnost naše předcházejícím sporem filosofickým příliš rozjařena, než aby byla na dlouho dbala nutné ostražitosti, a v několika minutách hovořeno tak hlasitě, že bylo skoro každé slovo slyšet i v celé místnosti. Spočátku kritisován a to bezohledně a ostře vládní systém Metternichův a pronášeny jen různé stesky a všelijaká přání; ale v brzku přesunul se hovor opět k předmětu svrchovaně choulostivému. Bach začal vykládati a vždy horlivěji hájiti stát i zřízení republikánské jako nejdokonalejší, Sabina mu přizvukoval, kdežto ostatní dva jsouce sice těchže nebo podobných názorů, v jednotlivostech odpírali, čímž stávala se výměna náhledů vždy živější, ba vášnivější. Já jediný hovoru toho se nezúčastnil. Jakmile zahájen, rozhlédl jsem se pátravě po místnosti a neshlédnuv kromě osamělého hosta v pozadí nikoho, upřel jsem zrak zase na obraz Fausta a Mefista na protější stěně a při tom pozorně hovoru přátel naslouchal. Občas poohlédl jsem se opatrně do pozadí k neznámému muži, kterýž, pokud jsem v polotmě pozorovati mohl, doposud seděl bez hnutí jako v hluboké myšlenky pohřížen, a jak se zdálo, nevěnoval hovoru u našeho stolu nejmenší pozornosti. Přes to jsem přátele upozornil k ostražitosti, což tito přijali s vděkem a přitlumili hlasy, kdežto já poobrátiv se, díval jsem se střídavě na obraz na stěně a opatrně na podezřelého mi neznámého v pozadí. Náhle zůstal v nemalém udivení zrak můj na neznámého upřen. Zdáloť se mi, jako bych pozoroval jemňoučkou zamodralou jiskérku vznášející se nad jeho kloboukem. „Co to?“ napadlo mi; ale dříve nežli jsem mohl v duchu na vlastní otázku odpověděti, spozoroval jsem, že šlehá z klobouku neznámého jiskérka za jiskřinkou... Než dříve nežli jsem mohl na překvapení to upozorniti své soudruhy, neznámý muž pomalu se vztýčil a porozhrnul svůj plášť. A jako divém — rozlila se kolem neznámého bleďoučká, ale tak jasná zář, že rozeznal jsem dosti zřetelně bezvousou, vráskami rozrytou tvář starce s markantními rysy, jevícími zvláštní, skoro bolestnou melancholii. V nerozdílném okamžiku však mění se tvář ta ve tvář Faustovu z obrazu na stěně proti mně a tato zase ve tvář Mefistovu, tak že se mi zdálo, jako bych na jednom a témže místě viděl střídavě tváře tři. Přiznám se, že mě ani nenapadlo, že to pouhý přelud vyvolaný patrně předcházejícím mým díváním se na obraz. Pojala mě hrůza a bezděky uklouznul mi přitlumený výkřik, kterýmž jsem obrátil pozornost přátel k sobě a k neznámému muži zároveň. Místo udivení však všichni náhle ztichlí a Sabina zašeptal: ,Tiše, tiše, ať ho nezapudíme! Toť hrabě Buquoy! Možná, že nás podivín překvapí ještě něčím nepředvídanějším z oboru přirozené magie.‘ Po tomto upozornění nikdo více nehlesl. Všichni zdáli se dychtivě a s napjetím čekati, co se bude dále díti. Ale nedělo se pranic, leda že hrabě Buquoy pomalu přiblížil se k našemu stolu. Všichni jsme uctivě vstali. ,Jen zůstaňte sedět, mladí muži, a nedejte se vyrušovat!‘ oslovil nás hrabě hlasem dutým a přece přívětivě povzbuzujícím. ,Já jen vám chci říci, že mě těší, pozoruju-li, že zajímají se mladí lidé i u nás o záležitosti tak vážné, důležité a dalekosáhlé. Ale smím-li radit, radím vám: Méně vášně a více rozvahy a klidu! Ve sporech všech odstínů může přesvědčiti, tedy zvítěziti jen chladná logika, jedině oprávněný projev suverénního rozumu.‘ Nikdo z nás neodvážil se promluvili, tím méně neuposlechnout vyzvání, abychom si sedli,“ Po těchto slovech páter Vambeřický přerušil své vypravování a vytáhnuv ze zásuvky stolu několik zažloutlých popsaných lístků pravil: „Co jsem dále slyšel, učinilo tehda na mne dojem tak hluboký, že ještě téže nocí jsem to zaznamenal a chovám tyto své zápisky jako jednu z nejdrahocennějších památek.“ Na to nahlížeje do lístků, z části četl a z části zpaměti recitoval: „,Všechny pravdy a to začasté i nejhlubší a zdánlivě nejzáhadnější,‘ pokračoval hrabě Buquoy s klidem člověka, který jest přesvědčen o pravdě každého slova, jež pronáší, ,dají se konečně vysloviti a definovati několika málo slovy, mnohdy jedinou větou. Známe-li nebo tušíme nějakou pravdu, jde hlavně o to, abychom ji přesně vyslovili; neboť jen takto vyslovená pravda má neodolatelnou přesvědčující sílu a každému se pak zdá, jako by ji byl dávno znal, ba jako by byla vznikla ve vlastním jeho mozku. Nejhlavnější závadou však jest, že mluva lidská, byť i nejvybroušenější a poměrně nejdokonalejší. nemá přiměřených a na prosto přesných výrazů k vyslovení mnohé pravdy a ještě méně k označení citův a nejméně k vyjádření tak zvaných duševních hnutí. Jedině tím, zdá se mi, vznikají tak často spory a půtky i mezí stejně nebo podobně smýšlejícími nebo-li jinými slovy i mezi těmi, kdož jsou stejného náhledu a přáli by si vysloviti a hájiti jednu a tutéž pravdu.‘ Po těchto několika všeobecných slovech, překvapujících svou přesností, hrabě Buquoy na několik okamžiků se odmlčel, načež však ujav se opět slova, promluvil s neobyčejným kvapem v tento smysl: ,Státní forma, o níž jste vedli právě spor, jest po mém náhledu věcí vedlejší. Republika může býti rovněž tak despotickou jako monarchie a naopak. Vždy jde o ráz a způsob vlády, t. j, o to, jak hlava státu, ať již svobodně volená nebo korunovaná atd., se svými orgány stát spravuje, Nenávidím nynější vlády, zejména knížete Klimenta Metternicha, z hlubin duše své jednak proto, že _muž ten nemá srdce, jednak že nesouhlasím se zásadami, jimiž se řídí. Kdo jest téhož náhledu, pracuj jako já ze všech sil k odstranění muže toho od vesla vlády! Toť vše! Nepodaří-li se to, marně se sváříme o formu státní; neboť i v republice zůstal by Metternich Metternichem, třeba by se snad snažil přizpůsobiti nové státní formě. Despota zůstane despotou a žádná světa moc nevyhladí z duše jeho přirozenost jeho úplně. Avšak i jiné věci, o nichž jste rozmlouvali a jež jsem zaslechl, zasluhují pozornosti. Zejména filosofie, tento strážný duch věd; ale nikoli filosofie založená na nahodilých názorech a hypothesách individuelních, nýbrž filosofie zakládající se na přesných vymoženostech věd, zejména věd přírodních. Různé metamorfosy spekulativní filosofie nesmějí nás zastrašiti. Neustále pokračující bádání vědecké zaplaší konečně domněnky spekulace a zbudou jen nezvratné pravdy opírající se o nezvratné vymoženosti vědecké. V labyrintu filosofie může člověka zachrániti jedině logika. Důmysl fantasie a celá řada jiných duševních předností svádí jen na scestí, Není-li filosofické bádání, čím má býti: mathematikou přesných myšlenek — jest a zůstane bezúčelným, jalovou a neplodnou hříčkou mozků nekonajících správně své funkce. Podobně zasluhuje nad jiné důležité pozornosti vámi diskutovaný vliv věd, hlavně přírodních, na poesii. Jako není naprosté stagnace v ničem, není jí také v literatuře a v poesii. Možnost mluviti pouze o dočasné a k tomu ještě jen zdánlivé polostrnulosti, za které bují na nejvýše jen napodobení a transfigurace starých osvědčených i neosvědčených vzorů. Jinak však se poesie ve svých tvořivých zástupcích neustále obrozuje. Nové myšlenky a city mohou v člověku vznikati jen následkem nových vlivů. A tak také vzniknou následkem vlivu věd přírodních i jiných netoliko v poesií samé, nýbrž i v kruzích širšího a nejširšího obecenstva. Spopularisováním věd a vůbec mnohostranějším vychováním přibude povšechného vzdělání. Jádro čtenářstva příštích generací neuspokojí se pouze primitivními básnickým výtvory, jež by odpovídaly názorům a vkusu dávných dob a vyhovovaly lidstvu v dobách jeho dětství. Nebude snad jimi opovrhovati, bude si jich snad i nadále vážiti jako děl charakterizujících dávnověkost; ale zapřáhne, byť i třeba jen polouvědoměle, po básnických dílech, v kterýchž by byly vtěleny myšlenky a city nové, vzniklé popudem nových vlivů. A poesie nebo-li poetové, byť se pod nátlakem poetické tradice sebe více vzpouzeli, konečně přece neodolají anebo — chopí se sami iniciativy a poetickými pracemi nového druhu, prohloubenějšími a prosycenými novými názory a novými myšlenkami třeba celé generace čtenářstva předstihnou. Vím sice, že přechod ten bude se drti znenáhla a po dlouhá léta nepozorovaně; ale jsem přesvědčen, že dříve nebo později vlivem přírodních a jiných věd vzniknou poetická díla nová, netušená ve svém jádru i formě své a že budou dominovati; krátce, že poesie a literatura, ba umění vůbec zakotví časem svým na žulovém podkladě věd a bude se snažiti vystihnouti pravdu se stanoviska nejnepředpojatějšího. Já ovšem se toho nedočkám. Možná, že z vás nepoměrně mladších, kteří životní kariéry své teprve zahalujete, dočká se toho aspoň někdo. A stane-li se tak, prosím, připomeňte sobě aspoň jednou tento okamžik, kdy vetchý stařec vše to předpovídal v době, kdy u nás neměl o tom ještě nikdo ani potuchy. Mně jest jen útěchou, že nepředpovídám to pouze dnes, kdy tu a tam jeví se aspoň již prvopočátky nového období nýbrž že předpovídal jsem to před více nežli čtvrt stoletím, ba že pokusil jsem se sám o básnické dílo na podkladech přísně vědeckých a že po mně, ovšem bez vědomí mých snah, pokusil se o to theoreticky i prakticky slavný přírodozpytec dánský Oersted, a konečně že na Rusi působením geniálního Gogola vzniká právě nová škola literární, kterou kritika nazývá školou naturalnou. Opakuji, že mnohý z vás dočká se snad i rozkvětu školy naturalné, že dočká se i poetických děl prodchnutých novými myšlenkami a založených na vymoženostech přísné vědy, že dočká se, kdy druhdy naprosto suverénní obraznost podřídí se vůdcovství přesné logiky nepředpojatého rozumu a poctivé snahy po vystižení pravdy, a tvořiti bude myšlenkově obsažná díla, která snad předpojatých velkých davů spočátku neuspokojí, ale budou základem poesie budoucnosti, která dříve nebo později zvítězí a bude dominující. Avšak já, vetchý již stařec, nedočkám se u nás v Čechách snad již ani prvního pokusu.‘ Po těchto slovech hrabě Buquoy smutně přikývnul jako na pozdrav, hlavou, načež odvrátiv se od našeho stolu, volným krokem opustil kavárnu.“ Páter Vambeřícký umlkl. Skládaje své lístky, z nichž byl recitoval, upřel na mne zrak, jako by vybízel k odpovědi. Leč dříve nežli jsem se ozval, ujal se opět slova sám, řka: „Trvám, že netřeba mi nyní ani blíže vykládati, proč jsem líčil první první své setkání se s hrabětem Buquoyem obšírněji nežli snad se snáší s pouhým referátem; neboť rcete: kde v Čechách jest za našich dob šlechtic, který by byl kdy pronesl podobně závažná slova jako tento zapomenutý filosof, vědátor a básník-podivín? Kde v Čechách naleznete šlechtice, jenž by se zabýval podobnými problémy a snažil se proniknout! do tajů přírody a sloučených s tím zájmův člověka, pro kterého přec nemá býti příroda ničím jiným nežli knihou, v jejichž tajemných runách lze se jedině nepředpojatým bádáním dočisti alespoň přibližně spolehlivého regulativu pro život, snahy a cíle lidské?... Avšak promiňte, že odchýlil jsem od vypravování! Přejete-li si, budu pokračovati...“ Přisvědčil jsem a páter pokračoval v tento smysl: „Po několika dnech potkal jsem u Prašné brány Sabinu. ,Dobře, že se s vámi setkávám,‘ pravil, zastaviv mně. ,Nepřevzal byste nějaký, ovšem v jisté míře poněkud choulostivý úřádek?‘ ,S radostí,‘ odtušil jsem beze všech rozpaků, jako by byl učinil každý chudý student na mém místě. Dodatek Sabinův aspoň mě ani dost málo nezalekl. ,Hrabě Buquoy potřebuje totiž zase nového tajemníka,‘ pokračoval Sabina se sarkastickým úsměvem a s obzvláštním důrazem na slově zase. ,Nechtěl byste se odvážit aspoň pouhého pokusu?‘ ,Proč bych se neodvážil?‘ táži se poněkud udiven. ,Muž tak všestranně vzdělaný — filosof, básník, vědátor a humanista...‘ ,Ach, kamaráde, vše to jest sice pravda,‘ vpadl mi do řeči Sabina, ,ale muž ten je zároveň také neúprosný logik a nestrpí kolem sebe, nejméně pak v úřadě tajemníka lidí, kteří by, ať slovy nebo skutky, dopouštěli se jakýchkoli nelogičností. Mnohdy stačí jediné nelogické slovo, aby byl tajemník okamžitě ze služby propuštěn. Domníváte-li se míti logiku svou dostatečně vyškolenou, doporučuji vám úřad ten co nejvřeleji; ale já, věřte mi na slovo! já bych se toho neodvážil.‘ Logika má ovšem nebyla v tu dobu ani tak dalece vyškolena, aby neklopítala začasté i přes pahejly přímo do očí bijící. „Ale což medle,“ pomyslil jsem si, ,může se státi, nežli že úkolu nedostojím a budu jako jiní prostě propuštěn?‘ Odpověděl jsem tedy Sabinovi v tento smysl. ,Máte pravdu,‘ přisvědčil Sabina. ,Ostatně možno se chovati s reservou a opatrností, t. j. co možná málo a zcela střízlivě mluvit, a odpovídat úsečně, jedním nebo několika málo slovy nebo ještě lépe pouhým přikývnutím nebo zavrtěním hlavy, pokrčením ramen a podobně; vůbec vyjadřovati se spíše nedosti přesnou mimikou nežli slovy...‘ Přikývnul jsem dobře míněné i praktické radě té co nejochotněji, ,Neboť,‘ pokračoval Sabina, ,i nejvšednější rčení, jako na příklad, že slunce vychází nebo zapadá, nebo že rozlétlo se něco do všech čtyř úhlů světa a podobné nesmíte se opovážit před Buquoyem pronésti, poněvadž to jsou omšené a zároveň lživé fráze, jež byla věda již dávno vyvrátila a jichž po náhledu Buquoyovu bezmyšlenkovitý dav doposud používá jen z duševní lenosti. Nuže, můžete-li a chcete-li se duševní dresuře té podvoliti, přihlaste se v Buquoyovu paláci a budete-li předpuštěn, vyřiďte prostě, že vás posílá a odporučuje básník Sensitiv Friedrich Bach,‘ Rozloučiv se se Sabinou rozhodnul jsem se, že vyřídím záležitost tu bez odkladu, a zabočil ihned Celetnou ulicí ku kamennému mostu. Bylo příjemné nedělní dopoledne. Po ulicích hemžilo se neobvyklé množství svátečně vyšnořených Pražanů a kamenný most měl vzezření, jako by se přes něj ubíralo dvé dlouhých procesí — jedno sem a druhé tam; neboť jarní slunce usmívalo se s azurové oblohy na Prahu tak lahodně a lákalo k vycházce tak neodolatelně, že v tu dobu bylo snad devět desetin pražského obyvtelstva pod širým nebem. Kdo právě nebyl nucen zůstati doma, každý si vyšel. Ruch a šum po ulicích nebyl nepodoben ruchu a šumu, jakým oživuje Praha v den sv. Jana z Nepomuka a sv. Václava, Každý zdál se těšiti z krásného jasného dne a snažil se ho užiti. Ubíral jsem se k cíli s myslí dosti svěží a nadějnou, až octnul jsem se na velkopřevorském náměstí — tichém jako lesní zátiší, prázdném a pustém jako po vymření... Nenadálý kontrast působil na mne skličujíc. Stanul jsem nerozhodně a rovněž tak, neli skoro s jakousi tajemnou úzkostí pohledl jsem na pošmurné průčelí Buquoyova paláce, jehož vrata byla zavřena a v jehož oknech, a sice ve všech v prvním i druhém patře byly zažloutlé záclony buď spuštěny nebo byla okna ta zavřena dřevěnými okenicemi téže barvy. „Buquoy patrně odejel na venek a palác jest neobydlen,“ pomyslil jsem si jsa v rozhodném okamžiku skoro rád, že nemusím se představiti hned a že budu se moci aspoň na první setkání s podivínským vědátorem připraviti. A již jsem se chtěl obrátiti k odchodu, když mi napadlo: „Poptej se aspoň u portýra, kdy se hrabě asi vrátí, abys nevážil marně cesty i podruhé!“ I popošel jsem pomalu ku vratům a dříve nežli jsem zazvonil, stiskl jsem kliku, abych se přesvědčil, není-li snad náhodou otevřeno. Klika povolila a vrata se pootevřela. Vklouznuv do průjezdu, zavřel jsem vrata za sebou a popošel několik kroků. Shlédnuv zasklenné dvéře vedoucí do bytu portýrova, chtěl jsem se poptati; ale dvéře byly zamčeny na klíč. Popošel jsem tudíž do dvora. Ale i zde nebylo živé duše, ba í dvéře vedoucí ze dvora do zahrady byly zamčeny.. Vrátil jsem se tudíž zase do průjezdu, a přecházeje zde čekal jsem, objeví-li se nějaký sluha nebo vůbec někdo, koho bych se mohl optati. Kolkolem panovalo hluboké ticho, rušené jen občas nějakým zvukem ze zahrady: buď zašviřením ptačích křídel nebo zacvrlikáním. Čekám pět minut, deset minut... Nikdo nepřichází… Náhle se mi zdá, jako bych byl zaslechl odkudsi od schodů vedoucích do prvního patra přitlumené kroky, „Podívej se!“ pomyslím si a již stoupám pomalu a tiše po schodech vzhůru. Avšak i chodba v prvním patře byla úplně prázdná. Zastaviv se naslouchám; ale odnikud nezaznělo nejmenšího šelestu. „Co počít?“ pomyslím si a nevěda skoro ani proč, vystupuji po schodech výše do druhého patra. Ale i zde není živé duše, i zde panuje hluboké ticho, „Zkus, nejsou-li některé dvéře otevřeny!“ napadlo mi, A zkusil jsem... Prošel jsem celou chodbu, zkusil každou kliku; ale všechny dvéře byly zamčeny. „Hrabě patrně tedy přece odejel,“ pomyslím si a sestupuji po schodech zase dolů, Sestoupiv opět do prvního patra, zkusil jsem i zde, nejsou-li některé dvéře nezamčeny. Teprve u čtvrtých nebo pátých dvéře povolily. Zaklepal jsem; ale nikdo se neozval, I pootevřel jsem opatrně dvéře a nahlédl dovnitř — do čiré tmy... Teprve po delší chvíli jsem rozeznal, že to prostranná, ale úplně prázdná místnost. „Patrně předsíň se zavřenými okenicemi!“ pomyslil jsem si a otevřel dvéře dokořán. Přiznám se. že nevím, co mě nutkalo překročiti práh a vejiti. Popošed několik kroků zastavil jsem se a rozhlížeje se pátravě kolem, napjatě naslouchám. Kolkolem panuje hluboké ticho. Náhle se mi zdá že slyším z pravé strany temný nějaký zvuk — jako volné kroky bosého člověka. Upřev v tu stranu zrak pozoruji ve tmě světlejší místo jako pootevřené dvéře vedoucí do jiné místnosti, v které bylo právě kmitlo matné žlutavé světlo, ale hned zase zmizelo. Učiniv ve směru tom několik kroků, octnul jsem se skutečně u otevřených dveří, vedoucích do jiné místnosti. Zadíval jsem se upřeně dovnitř, ale zase skoro do čiré tmy, neboť slaboučký zákmit světla, vnikající tam otevřenými dveřmi první komnaty, osvětloval v podobě matné šeré prouhy pouze podlahu na několik kroků od práhu, na němž jsem stál. Chvíli jsem napjatě naslouchal. Kolkolem panovalo totéž hluboké ticho jako dříve a již jsem se chtěl vrátiti, když ozval se opět, patrně z třetí nebo čtvrté místnosti, týž temný zvuk podobající se krokům bosého člověka. Po několika vteřinách se mi zdálo, že se zvuk ten blíží. Náhle však umlkl. Chvíli panovalo kolem hrobové ticho, načež zazněl zdáli asi dvaceti kroků z čiré tmy loskot, jako by si někdo prsty z kloubů vymykal. Zvuk ten působil na mne z čiré tmy, do které jsem se upřeně díval, jako bludička na zbloudivšího poutníka. Lákal i odpuzoval zároveň, a přece neodehnal. Naslouchal jsem napjatě, až loskot vyzněl ve zvuk, jako když někdo klepne tvrdým nějakým předmětem na prkno, načež jsem opět slyšel temný cupavý zvuk bosých nohou, jenž se však více neblížil, nýbrž pomalu vzdaloval. Nebylo pro mne více pochybnosti, že v komnatách někdo, patrně bos nebo v lehké obuvi, prochází a chvílemi se zastavuje. Ale kdo to může býti? Připomenuv si, že viděl jsem z ulice ve všech oknech paláce spuštěné záclony nebo snad zavřené dřevěné okenice, soudil jsem, že jest i v ostatních komnatách podobně tma jako v prvních dvou. Kdo tedy a proč asi! přechází tak tajemně z komnaty do komnaty? A nemohl by to býti člověk nepoctivý, kterýž dostav se v nestřeženém okamžiku náhodou nepozorovaně jako já do neobydleného paláce, mohl by zde — — Nedomysliv ani, rozhodnul jsem se, že budu člověka toho buď sledovati, anebo že zůstanu aspoň na stráži, dokud se nepřesvědčím, kdo to jest. Chvílemi jsem byl na rozpacích, kterému z obou svých rozhodnutí měl bych dáti přednost, aby mi tajemný návštěvník neuniknul. V tom kmitnul po stěně na levo matný zážeh žlutavého světla. Mrknuv po něm okem pohledl jsem v stranu opáčnou a postřehl zde třetí dvéře, jimiž zákmit ten vnikal a hned zase mizel, jako by někdo v jiné některé i komnatě při otevřených dveřích pomalu přecházel sem tam, Chvílemi byl zákmit ten aspoň tak jasný, že rozeznal jsem, ovšem jen jaksi jako v mlze, nábytek netoliko v komnatě, do které jsem se s práhu díval, nýbrž částečně i v místnosti třetí, z které zákmit světla vnikal ke mně. A poněvadž se temně cupavý zvuk vždy více vzdaloval, tak, že jsem jej slyšel již jen, když jsem napjal sluch svůj co nejvíce, nerozpakoval jsem se déle a přešel po špičkách tiše komnatu dělící mě od komnaty, z které zvuk i zákmit světla vycházely, Stanuv na práhu třetích dveří zpozoroval jsem, že dívám se za hrobového ticha opět do čiré tmy. Poohlédnuv se postřehl jsem pruh světla vnikajícího pootevřenými dveřmi na chodbě do komnaty první a odtud lomeně a matně do druhé místnosti až ke mně, a rozhodnul se, že na místě, kde se nalézám, zůstanu na stráží. Upíraje zrak svůj do místností, před kterou jsem stál, a napínaje sluch co nejúsilovněji, nepostřehl a nezaslechl jsem chvíli ničeho. Hrobové ticho působilo však na mne skličujíc a již jsem uvažoval, nemám-li se raději vrátit a vyčkati na chodbě, když zaslechl jsem capavě šoupavý zvuk poznovu. Zněl vždy zřetelněji; blížil se tedy zase ke mně… Náhle šlehnul přede mnou a hned na to po stěně napravo zákmit žlutavého světla a já rozeznal na levo další dvéře. Bez rozmyšlení proklouznul jsem tiše po špičkách skrze komnatu a stanuv na práhu čtvrtých dveří, octnul jsem se v čiré tmě. Zákmit světla byl zmizel nejen se stěny komnaty, kterouž jsem byl právě proklouznul, nýbrž i z místnosti, z které byl, jak se zdálo, vycházel. Nezbylo mi tedy, nežli zase jen naslouchati. Avšak i tajemný zvuk začal se zase vzdalovati, až konečně skoro již utichl. Náhle vyzněl nebo byl přehlušen ostrým, vrzavě skřípavým zvukem, jako když se někdo dobývá někam dlátem a dláto zavadí o nějaký kov. Tentokráte nebylo pro mne žádné pochybnosti více, že někdo, dostav se nepozorovaně do paláce, pokouší se o vyloupení — a právě teď patrně o vloupání se do nějaké skříně se skvosty nebo penězi. K nemalému podivení mému vrzavě skřípavý zvuk však se více neopakoval; kolem mne zavládlo opět hluboké ticho. Napjal jsem tudíž zase sluch a bez hnutí čekal, co se bude dále díti. Ale po pět, ba snad asi po deset minut nepostřehl jsem nejnepatrnějšího šelestu a nejmatnějšího zásvitu světla. Kolem mne byla čirá neproniknutelná tma a hluboké, nyní příšerně působící ticho. „Co počít?“ napadlo mi, když mě napjaté naslouchání a čekání znudilo. „Což kdyby tebe samého zde někdo přistihl?! A proto — rychle odtud — aspoň na chodbu na stráž!“ I obrátiv se učinil jsem opatrně několik kroků ku předu a zavadil ve tmě o nějaký předmět. Ťapáním jsem se přesvědčil, že to velký podlouhlý stůl, na němž jest v nepořádku rozhozeno množství knih... Ťapaje kolem sebe šoural jsem se opatrně dále a každou chvíli zavadil nebo narazil o nějaký předmět: tu o stolici neb skříň, onde o stolek nebo jiný kus nábytku a posléze jsem drcnul i do stěny. Slovem pozbyl jsem úplně direktivy a nevěděl již ani, kterým směrem se dátí, abych se dostal ku dveřím na chodbě, jimiž jsem byl vešel. Chvíli jsem zůstal bez rady, ale přece se pokoušel dostati se aspoň ke dveřím. Ťapaje podle stěn a vyhýbaje se nábytku podle nich tu a tam postavenému, doťapal jsem se posléze ku dveřím skutečně... Ale v tom mi napadlo: „Což — jsou-li to dvéře, vedoucí jiným směrem, nežli kterým se máš dáti? Co počít?... Eh, zkus to!“ A zkusil jsem. Prošourav se obdobným způsobem čirou tmou sousední místností octnul jsem se opět u otevřených dveřích a zase byl na rozpacích: mám-li či nemám-li jimi vejiti a dále ťapati. V tom mi napadlo: „Jaký tys bláhovec! Což pak nemůžeš otevřít okenici v některém okně?“ A okamžitě počal jsem zase ťapatí opatrně kolem, abych se doťapal k oknu... Ale co to? Dvakrát jsem obťapal všechny čtyři stěny a doťapal se po obakráte obou otevřených dveří, ale něčeho, oknu jen podobného jsem nedoťapal. „Co teď? Možná, že tu vůbec není oken. Zkus to vedle!“ pomyslil jsem si a provedl obdobným způsobem proceduru tu v místnosti sousední, kde jsem se konečně okna doťapal. Okenice však byla zavřena. Zkusil jsem jí otevříti. Po několik minut hledal jsem závoru, ale nenamakal ničeho, co by mohlo býti závoře jen podobno. Zkoušel jsem tedy otevříti okenici jinak a posléze i násilím; ale nic naplat — marné namáhání!... Byl jsem zase bez rady í bez pomoci. Co nyní? Nezbylo mi, nežli opakovati, co už jsem byl marně zkoušel. Šouraje se ťapavě a opatrně podle stěn z jedné místnosti do druhé domníval jsem se, že konečně přece jen musím se dostati z podivného labyrintu. Ale přes všechno úsilí a přes všechnu snahu ťapati alespoň jedním směrem a neuchýliti se ani na pravo, ani na levo, nedoťapal jsem se přece nežli zase do čiré tmy a nanejvýše k oknu, jehož okenicí marně jsem se snažil otevříti... Nesčetněkráte jsem se zastavil a co nejbystřeji kolem se rozhlížel a co nejnapjatěji naslouchal; ale kolkolem byla stále čirá tma a hrobové ticho... Jak dlouho jsem takto bloudil, nevím; ale myslím-že asi po hodině konečně vzdal jsem se následkem neobvyklého duševního napjetí a únavy, která se mne zmocnila, prozatím veškerých dalších pokusův a domakav se v jedné místností nějakého křesla, usedl jsem v něm, abych si odpočinul. Co vířilo mou duší, netřeba snad ani připomínati. Nebyl jsem sice zábliv, ale přece mě při té oné myšlence, která šlehla mozkem, zamrazilo. Nejvíce mě hnětlo, že mohu býti postižen a pokládán za lupiče. Ale konečně v naději, že i toto nejhorší posléze se přece vysvětlí, oddal jsem se zatím v nezbytnost s pevným předsevzetím, že si jen poodpočinu a pokusím se pak o vyváznutí z labyrintu komnat poznovu. Zamhouřiv oči přemítal jsem chvíli o komicko-tajemné a přece nehrubě příjemné situaci, v které jsem se byl tak lehkomyslně octnul; ale posléze proud myšlenek poochabnul, já se zadumal a počal podřimovat. Několikráte jsem se z dřímoty násilně vytrhl; konečně mě přece přemohla a já usnul. Jak dlouho jsem spal, nevím; ale když jsem procitl, okamžitě jsem si připomenul, kde se nalézám a co se se mnou před usnutím dělo, důkaz to, že jsem byl úplně při smyslech. Zdálo se mi, že jsem toliko na malou chvíli podřimnul, a cítě se osvěžen, pokusil jsem se opět bez odkladu o vyváznutí z labyrintu komnat; ale s tímže neúspěchem jako před usnutím, Nesčetněkráte opakoval jsem, co už jsem byl před tím s největší opatrností a obezřelosti bez úspěchu provedl; ale veškeré úsilí řízené skoro s ledovou rozvahou bylo marné. Byl a zůstal jsem v čiré tmě obklopen nejhlubším tichem. Konečně asi po hodině rozvaha má mě opustila. Chtěl jsem se dostati z komicko-tajemného labyrintu stůj co stůj a začal volatí a posléze i křičeti, seč hrdlo stačilo. Hlas můj odrážel se však dutě, ba někdy příšerně ode stěn, a odnikud nezazněl mi v odpověď ani nejnepatrnější šelest. Situace má počínala býti nyní od minuty k minutě nepříjemnější, kritičtější. Napadaly mi myšlenky vždy choulostivější: že snad se nedostanu z labyrintu toho ani do večera a podobně... A přes to, že i nejchoulostivější z myšlenek těch zdála se mi býti skoro komickou, zmáhala se nevrlost má vždy více a přecházejíc v netrpělivost vždy horečnější, uvolňovala si konečně výkřiky začasté až sběsilými. Nic však naplat! Hodina, dvě a snad tři asi mihnuly, aniž by se byla nyní již trapná situace má změnila. Veškeré, nesčetněkráte opakované úsilí mé zůstalo bez úspěchu. Rozhořčenost má se měnila v hněv, ba chvílemi i v málomocný vztek a pamatuji se, že dopouštěl jsem se i dětinských výstřednostů: že kopaje do nábytku řval jsem jako šílený a že jednou popadl jsem docela stolici, která se mi ve tmě namanula do rukou a mlátil jí tak dlouho do podlahy, až se mi v rukou rozpadla. Po tomto nesmyslném výbuchu nepříčetnosti, kterýmž jsem stropil tak nehorázný hřmot, že se zdálo, jako by se podlaha pode mnou bořila, ztichl jsem jako ledovou vodou politý sběsilec. Nyní jsem si skutečně již nevěděl rady, neřku-li pomoci. Horečné mrazení střídalo se s lethargickou apathií jako v okamžicích předcházejících vážné choroby čivní. A opět jsem dlouho a napjatě naslouchal, neozve-li se odněkud nějaký šelest... Opět jsem se rozhlížel na vše strany, nepostřehnu-li nějaký, byť sebe nepatrnější zásvit světla... Opět jsem se šoural ťapaje opatrně kolem sebe podle stěn z jedné komnaty do druhé... Již jsem ztrácel veškerou nadějí, poněvadž jsem cítil již únavu hrozící přejiti v zemdlenost, když náhle z dáli poznovu zazněl temně cupavý zvuk podobající se krokům bosých nohou. Tentokráte se mi zdálo, že nemohu jinak než vykřiknouti radostí. Ale právě bezměrnou radostí odumřel mi — na štěstí — výkřik na rtech a já jen cosi zablábolil. Pravím na štěstí, neboť skoro v nerozdílném okmžiku mi napadlo, že bych byl výkřikem svým blížícího se člověka bezpochyby zapudil. Se zatajeným dechem a s úzkostí naslouchal jsem tudíž tajemnému zvuku a upíraje napjatě zrak svůj směrem, odkud zvuk ten, jak se zdálo, vždy více se blížil, byl jsem pevně odhodlán, že nepostřehnu-li více žádného zákmitu světla, upozorním na sebe výkřikem až v okamžiku nejrozhodnějším, až totiž temně cupavý zvuk buď umlkne nebo se začne zase nápadněji vzdalovati. Minulo několik svrchovaně trapných minut. Tajemný zvuk brzo se blížil, brzo poněkud vzdaloval a hned zase blížil a — já připraven vykřiknouti upíral zrak svůj do tmy, jako bych stůj co stůj musil postřehnouti spásný zákmit světla... Náhle zásvit ten přímo přede mnou kmitnul a já v záchvatu radosti přitlumeně vzkřikl. V témž okamžiku však zásvit světla zase zmizel a mně se zatajil úzkostí dech, neboť se zmizením zásvitu utichl i tajemný zvuk, Chvíli zůstal jsem jako v ztrnutí, upíraje napjatě zrak svůj v místo, odkud byl zvuk zazníval, a již jsem chtěl novým výkřikem na sebe upozorniti, když kmitla přede mnou zcela zřetelně žlutavá prouha světla. Někdo blížil se z třetího nebo čtvrtého pokoje přímo proti mně... Ale váhavě a pomalu, co noha nohu mine, a zároveň v oklikách; neboť světlo kmitalo brzo zde, brzo onde po stěnách, po podlaze, ba i po stropě, a bylo vždy jasnější. Současně slyšel jsem také temně cupavý zvuk zřetelněji než kdy jindy... A již jsem chtěl učiniti několik kroků ku předu, když překvapující výjev v pravém slova smyslu mne přimrazil k místu, kde jsem stál. Přímo proti mně se vyjasnilo, tak že jsem viděl dosti zřetelně do dáli asi čtyřiceti kroků a postřehl, že dívám se z z středu pokoje skrze otevřené dvéře dvou sousedících komnat do komnaty čtvrté, v jejíchž zadních, taktéž přímo proti mně obrácených dveřích objevily se dvě mužské postavy se světlem, V prvním okamžiku nerozeznal jsem nežli přihrbeného člověka s tváří a vůbec přední stranou těla ve stínu, nesoucího na zádech nějaké břemeno, po jehož obou stranách hořely dvě svíce, osvětlující jasně člověka druhého, se^ skloněnou hlavou, ubírajícího se pomalu co noha nohu mine, ba pomaleji — za prvním... Nepředvídaný a naprosto nevysvětlitelný výjev ten překvapil mě tou měrou, že jsem ani svým vlastním očím nevěřil a domníval se, že to pouhý přelud podrážděné obraznosti, jeden z oněch podivných fantonů, jež visionáři pokládají za skutečnost. Avšak v brzku jsem se přesvědčil, že mě zrak nešálí; neboť podivné skupení pohybovalo se pomalu ku předu až doprostřed třetí komnaty, odkud náhle zazněl zvláštní zvuk, jako když někdo klepne tvrdým nějakým předmětem do dřeva. Skupení se zastavilo. Zatím co muž v popředí stál přihrben a bez hnutí jako socha, učinil druhý, za ním se nalézající, nevylíčitelný posuněk a zavrtěv sebou jako v křeči, přikrčil se a zůstal chvíli přikrčen. Po té zase se vztýčil — k mému uchu zalehlo lehýnké zaklepnutí — a podivná skupina jako příšerný přízrak pohybovala se pomalu zase ku předu... Bezděky jsem o krok couvnul a nespustil se skupení očí. Přes to nepostřehl jsem více, nežli co jsem byl již naznačil, a nevysvětlil si praničeho. Teprve, když se skupení přiblížilo k otevřeným dveřím druhé komnaty a zahnulo na právo, tak že jsem je mohl chvíli pozorovati také z profilu, postřehl jsem, že jsou oba muži oblečeni v lehký letní šat šedé barvy, že mají na nohou pouze punčochy a první z nich že jest vousatý stařec, jehož vous dosahoval až do poloviny prsou. Jiného jsem nerozeznal; neboť bizarní skupení zahnuvši za stěnu zmizelo a já díval se nyní jen do matně osvětlené komnaty naplněné, ba přepleněné rozmanitými předměty, jako fysikálně-chemická laboratoř. Nabyl jsem zmužilosti. Nyní aspoň nebylo třeba se obávati, že se nikoho nedovolám. Stačiloť vykřiknouti nebo popojiti, nanejvýše projiti pokojem, jenž mě dělil od podivného skupení, jež bylo mým zrakům zmizelo. Vyčkal jsem tudíž v napjatém očekávání několik minut, až se skupení zase objevilo. Dle všeho bylo pomalu prošlo po pravé straně komnaty a vracelo se v oblouku ku dveřím, jimiž bylo vešlo. Sledoval jsem nyní každý, ovšem jednotvárný pohyb jeho; ale nepostihl pranic zvláštního, až když se celé skupení obrátilo, jako by chtělo těmiže dveřmi, jimiž bylo vešlo, zase zmizeti, a oba muži obrátili se ke mně zády. Náhle zaznělo opět klepnutí... Skupení stanulo... Muž vzadu učiniv vrtivý posuněk přikrčil se — a já přes hlavu jeho spatřil, že muž první má na zádech dřevěná nosítka v podobě psacího pultu, na němž stál velký otevřený foliant, pod nímž sobě druhý muž něco pří světle dvou svící po obou stranách pultu zaznamenával. Nyní nebylo by pro mne žádné pochybnosti více, že to sám hrabě Buquoy. Beze všech rozpaků jsem postoupil a prošed komnatou, která mě od bizzarního skupení dělila, zastavil jsem se na práhu a pronesl uctivé pozdravení. Muž, jenž si právě něco zaznamenával, obrátil se ke mně. Poznal jsem hraběte Buquoye, ,Jak sem přicházíte? Kdo jste?‘ oslovil mě příkře jako člověk vyrušený z důležité duševní práce. ,Račte odpustit, pane hrabě,‘ počal jsem tonem skromného prosebníka a pověděl několika málo slovy, kdo a proč mě posílá. Lakoničnost má učinila patrně na hraběte příznivý dojem. ,Ah tak!‘ pravil obvyklým vlídným svým způsobem, ,Dovolte jen, až si zde ještě něco zaznamenám — —‘ Poodstoupil jsem několik kroků a vyčkal, až si Buquoy, nahlížeje do foliantu, něco opsal a zase ke mně obrátil, „Odpusťte, že dávám přednost hluboké myšlence, které jsem se byl právě dočetl, před bezduchou etiketou!“ Po té se obrátil k muži s pultem a foliantem na zádech řka: ,Dost už, Tobiáši, dost! Můžete si odpočinouti!‘ Oslovený opatrně sňal pult s foliantem se svých zad a postaviv jednu svíčku na nejbližší stůl, vzal druhou svíci do ruky a chtěl odejiti, ,A okna neotevřeš, Tobiáši?‘ oslovil jej hrabě tonem laskavě káravým. Zatím co se starý sluha belhal se svíčkou v ruce k oknu, aby přání pána svého vyhověl, obrátil se tento zase ke mně. ,Na štěstí volil jste vhodný čas; neboť kdybyste byl přišel dopoledne neb odpoledne, nebyl by vás portýr pod žádnou záminkou ke mně vpustil. Pracuji od včíra ráno po celou noc a po celý dnešní den a dal jsem přísný rozkaz, abych nebyl nikým vyrušován před večerem.‘ Chtěl jsem připomenouti, že není možno, aby už byl večer, a pověděti. jak jsem se dostal do paláce a co se mi bylo přihodilo. V tom otevřel sluha okenici jednoho okna, kterýmž vnikl do komnaty zarůžovělý reflex zapadlého slunce a já připomenuv sobě své předsevzetí nemluviti s hrabětem-logikem nežli co možná lakonicky, uznal za vhodné nerozpřádati o svém dobrodružství slov. V několika dalších minutách shodli jsme se s hrabětem Buquoyem o podmínkách mého úřadu a já opustil hraběte s ujištěním, že druhého dne časně ráno úřad tajemníka nastoupím, což se také stalo.“ Vypravující páter na okamžik se odmlčel, načež připomenul: „Odpusťte, prosím, že vypravoval jsem tuto zdánlivě bezvýznamnou episodku o prvním svém setkání se s hrabětem Buquoyem tak podrobně.“ „Ach, prosím, velebný pane!“ vpadl jsem mu do řeči. „Naopak — mně se zdá, že jste mnohého momentu ani nedolíčil. Ostatně — jak jste pozoroval — naslouchal jsem s napjetím a snažil se vpraviti v duševní váš stav...“ „Vím, vím,“ vpadl nyní páter do řeči mně. „Avšak věřte, slovo je přece jen k vylíčení toho druhu duševních hnutí a resultujících z nich důsledností naprosto málomocno. Kdo podobného nezažil nikdy sám, nemůže si učiniti ze žádného cizího líčení, byť sebe podrobnějšího, třeba jen přibližného pojmu o nesčetném množství vzájemně se protínajících dojmů, pocitů a myšlenek, z kterýchž, jak se mi zdá, vzniká nebo správněji snad řečeno: za kterýchž jako za pouhých symptomů vzniká v člověku onen druh duševní abnormálnisti, nazýváme prostě všedním slovem — šílenost. Já nyní po letech ovšem nemohu vše to již líčiti jinak chladně a střízlivě jako pouhou, ovšem svrchovaně bizzarní avanturu; ale věřte mi na slovo: Kdybych byl v příšerném duševním stavu, jenž se mne do tolika marných pokusech vybaviti se z tajemného labyrintu již úplně zmocňoval. setrval ještě několik hodin a kdyby nervové ústrojí mé nebývalo tak zdrávo jako bvlo. věřte, že bych byl buď zšílel sám nebo by se tím byla inklinace k šíleností nápadně se sílila. Neboť jen tak nebo podobně asi, jako se dělo mně, děje se u člověka, jehož duší začíná obestírati noc pomatenosti vznikající následkem hrůzy a sděšení. A tím, že sám jsem podobného něco zažil, dovedete sobě nyní zajisté sám také vysvětliti neobyčejný můj zájem, jaký jsem měl a mám na záhadách tohoto druhu, obzvláště pak od oné doby, kdy seznámil jsem se s duchaplným elaborátem hraběte Buquoye, jenž na mne učinil tak hluboký dojem a po němž nyní v archivu a bibliotéce geniálního vševědy marně slídím. A nejen to — po podrobném vylíčení episody té dovedete sobě zajisté také vysvětliti můj zájem na bytosti, která dle všeho — ovšem při abnormálním stavu soustavy nervové a patrně také ještě následkem různých a nám jednak známých, jednak nepovědomých vlivů stala se obětí podobně děsivých a příšerných dojmů, citů a myšlenek , jaké zvířily celý můj organismus v několika hodinách, nežli jsem se setkal poprvé s hrabětem Buquoyem.“ Páter na okamžik umlkl, načež dodal: „Avšak nyní již mi odpusťte, že o zajímavém muži tom nemohu vám vyprávěti dnes. Libo-li zítra nebo kdykoli jindy! Dnes už jsem unaven a zároveň také poněkud rozčilen. Odpusťte!“ Pouhá zdvořilost kázala nenaléhati. Poděkovav za posavadní ochotu, rozloučil jsem se. Napověděnými úryvky ze života hraběte Buqoye byl zájem můj tak podrážděn, že dostavil jsem se k páterovi Vambeřickému následujícího dne již dopoledne. Po výměně obvyklých konvenienčních frásí pokračoval páter bez úvodu ve svém vypravování, z něhož reprodukuji! jen některé úryvky. „Ničeho, věřte! tak neželím,“ počal, jako by se hroužil v trpké vzpomínky, „jako nezaviněné okolnosti, že seznámil jsem se s hrabětem Buquoyem již jako s kmetem skoro sedmdesátiletým — tudíž jaksi již s pouhou ruinou někdejšího odvážlivce, kterémuž po veškerém úsilí věnovaném citům nejvznešenějším nezbyla nežli — přitrpklá resignace filantropického filosofa. V tu dobu byl už dávno přesvědčen, že není ve světe nic tak nesnadné, svízelné a trnité jako cesta za nepředpojatou pravdou, a to proto, poněvadž tradicionelní lže v nových generacích neustále se obrozují, poněvadž většině lidí nic není tak protivno, jako život v pravdě rozumný, poněvadž Člověk našich dob přes všechnu svou vypínavost, že jest bytostí nejdokonalejší, jest degenerován a duševní ústrojí jeho, tedy vlastní výheň vědomí, citů, myšlenek a skutkův jeho je zpravidla tak abnormální, že v pravdě duševně zdravých lidí jest tak pořídku, že mají skoro pravdu satyrikové, kteří tvrdí, že jest svět vlastně tak cosi jako více méně zajímavý nebo nudný a nejčastěji směšný blázinec. Hrabě Buquoy aspoň jej už dávno za nic jiného nepokládal. Opovrhovalť většinou aristokratických tintíškův a prázdných i poloprázdných hlav, nemajících smyslu nežli pro užívavost. Nenáviděl vznešeně lokajských zálib jejich sloužiti čemukoli, jen když možno rozkazovat, panovat a imponovat duševním ubožákům. Opovrhoval i obrovským davem plebejských pasořítníkův, kteří z hamižnosti a jiných nekalých pohnutek obklopují směšné tyto modly obmezenosti lidské — a pranic se nedivil, že právě tito živlové, kteří nemají kulturně významu pražádného, dávají doposud ještě skoro ve všem direktivy a vlekou tak celé generace močálem odvěkých klamů a bludů. Byltě už dávno misantropem žijícím v nejtišším ústraní – svému bádání a resultujícím z toho myšlenkám a snům – a to bez naděje, že by kdy některá z jeho myšlenek, některý z jeho filosoficko-kritických opravných návrhů nebo kterýkoli z jeho četných praktických vynálezů došel všeobecného povšimnutí. Aristokracie, vědátoři, státníci, literáti, měšťanstvo, byrokracie, lid — vůbec celý tehdejší svět ve svých hlavních representantech měl zcela jiné starostí, než aby se byl zajímal o přesnější povšechný názor v svět, než jakým byl názor tradícionelní. Hrabě Buquoy byl a zůstal světu tomu excentrickým podivínem; politování hodným, ba směšným poustevníkem, který již jen občas své vlastní snaze, tedy sám sobě, slabou, chvějící se rukou starce zvoníval klekání. Palác Buquoyův byl přímo velkolepou laboratoří, ale nikoli k obdivování se zvědavcům, nýbrž k praktické potřebě jediného člověka, Buquoye samého, jenž všechny ty nesčetné aparáty a preparáty ovládal jako důmyslný znalec. Některá místnost podobala se příšernému sklepení středověkých adeptů. A přece nebylo v celém paláci pranic pro pouhou ozdobu. Vše bylo zařízeno a upraveno na základě nejnovějších vymožeností věd a s použitím nejpraktičtějších vynálezů. Zde viděl's nesčetněkráte zdokonalené modely vlastního, již asi před důI stoletím Buquoyem vynalezného dřevěného parního stroje, jehož prakticky používáno v dolech Buquoyových; onde Buquoyem zdokonalený barometr a jiné jeho vynálezy, o nichž za našich dnů nemá již nikdo ani potuchy a jež v době, kdy dostala se o nich zpráva na veřejnost, budívaly v kruzích vědeckých i praktických nemalou sensanci. I v nepatrnostech podřízeného druhu dbal Buquoy pokroku, Tak na příklad, abych uvedl aspoň doklad jediný, i dřevěné okenice paláce zavírány a otvírány pomocí nového praktického přístroje, což bylo také příčinou, že o první své návštěvě paláce přes všechno úsilí a namáhání své, neznaje tajného mechanismu, nemohl jsem jich otevříti. Žel však, že zajímavý muž ten již po delší čas povážlivě churavěl. Nechci sice tvrditi, že následkem duševního namáhání a přemáhání, poněvadž vzájemnost mezi organismem a duševní činností doposud ještě není vědecky přesně vystižena a přepínání duševní může býti rovněž tak — následkem již churavícího organismu jako příčinou, že zdravý organismus ochuraví. Konstatuji tedy pouhý fakt, že čivní soustava Buquoyova byla povážlivě rozrušena. Muž ten postrádal již po léta nejvzácnějšího osvěžujícího prostředku, kterýmž příroda konává na živých organismech přímo divy a zázraky — spánku. Mnohdy mijíval ho spánek po dvě, ba tři noci a tolikéž dnů, a snesl-li se v době té na zemdlená jeho víčka konečně přece, netrval nikdy dlouho a podobal se spíše pouhému podřímnutí z únavy. Následek byl přirozený. Dráždivost a popudlivost byla v permanenci. Mnohdy nejmalichernější nepatrnost vzrušila hraběte v míře tak povážlivé, že zdálo se, jako by se nalézal v stavu nepříčetném. Znaje povahu choroby své pokoušel se Buquoy o její vyléčení neb aspoň zmírnění s použitím všech známých tehda prostředků léčebných. Zkoušel vše možné. Řídě se předpisy nejpřesnější a nejpřirozenější hygieny žil a užíval lékův jen po radě neproslavenějších lékařských autorit. Ale nic naplat! A když posléze nepomohl ani nejradikálnější prostředek fysiologický, t. j. když hrabě k radě lékařské vzdal se na celá dvě léta veškeré vědecké a vůbec duševní činnosti, ba veškerého, byť sebe nepatrného namáhání fysického, a tvrdošíjná choroba přece ani neulevila, domníval se rozpoznávati, že choroba ta není následkem duševní jeho činnosti. Z té příčiny vrátil se zase k někdejšímu způsobu svého života a zahájil činnost badatelskou poznovu. Byla to ovšem již spíše duševní martyrologie a jaksi jen pouhá gymnastika vzácných a závidění hodných druhdy duševních sil, jež byly, ať už z příčin jakýchkoli, poochably. Bádání nebylo více, abych tak řekl, svěže tvořící, nýbrž jenom jaksi vzpomínkově reproduktivní. Nové myšlenky v pounavené a snad vysílené hlavě té (již nevznikaly. Ale vzbudila-li se vzpomínavost, vyrojily se z ní překypujícím proudem myšlenky starší a staré, zapomenuté a polozapomenuté — a zpravidla vždycky překvapovaly, ba začasté budily í obdiv. Jsa nucen vystříhati se všech vzrušujících dojmův žil hrabě Buquoy již celou řadu let v ústraní jako poustevník a také se dle toho zařídil. Nemoha spáti bádal a studoval ve dne v noci a aby nebyl ničím vyrušován, měníval si v paláci svém den v noc nebo naopak. Nemoha a nesmě při studiu svém dlouho seděti, upravil si studia tím způsobem, jak jsem jej byl o první návštěvě své překvapil. Sluha s osvětleným pultem a knihou na zádech přecházel co možná nejvolnějším krokem z jedné komnaty do druhé, Buquoy ubíraje se za ním četl z otevřené knihy, a kdykoli si chtěl něco zaznamenali nebo si přál, aby se sluha zastavil, klepnul tužkou nebo prstenem na prstě o pult, a sluha stanul na tak dlouho, až mu dal pán novým klepnutím znamení, aby v komické na pohled promenádě pokračoval. K úlevě utrpení svého používal hrabě Buquoy také ještě různých jiných prostředků. K docílení vůbec jen možného klidu a ticha dal si v nejodlehlejší komnatě svého paláce upraviti komnatu v pravdě liliputánskou, v níž bylo místa pouze pro pohovku. A zde ležíval na pohovce úplně odloučen od světa a všech jeho dojmů beze světla v tichu a klidu skoro naprostém. Zde jako kmet nejen přemítával o záhadách světa, nýbrž, a to nejčastěji, snažíval se — usnouti neb aspoň zdřimnoutí... V době, kdy stal jsem se jeho tajemníkem, byly životní účty jeho již skoro úplně vypořádány. Byltě v plné míře ba nad míru tu vykonal všechny své povinnosti a nebyl světu, rodině a vůbec nikomu ničím více povinen. Měl sice pro svět doposud ještě nemalý interes; zajímal se o vše, co zasluhovalo pozornosti, s podobným zápalem jako druhdy; ale již jen spíše pro sebe. Po výměně myšlenek, ať již s kýmkoli, skoro již netoužil. Zřídka kdy rozpřádal hovor a ještě řidčeji kladl někomu odpor nebo někoho přesvědčoval. Klidná meditace byla mu duševním požitkem nejslastnějším. Slovem muž ten světu znenáhla odumíral... A přece později, když roku 1848, politické a sociální názory a poměry tak náhle a nepředvídaně se změnily, že pokládáno za možné odvěké trůny bořiti a dosazovati na nové trůny nové panovníky, pokládán vetchý tento stařec ze všech členů aristokracie v Čechách za jediného, jenž by mohl býti dynastii habsburskolotarinské nebezpečným, ba více — o kmetu tom, kterého málo kdo znal osobně a o němž až do roku 1848, vůbec ani se nevědělo, pokládá-li se za Čecha či za Němce, šířeny pověstí, že jest j'^ národem českým vyhlídnut státi se voleným králem českým. Z toho, co jsem byl právě pouze nastínil, zajisté vám bude jasno, proč jsem pravil, a nyní znovu připomínám, jak velíce toho želím, že nepřišel jsem s mužem tím v bližší styk dříve. Že nepoznal jsem ho a nemohl jsem bedlivě sledovati jeho činnost, když v plné mužné síle věnoval se obrovskému svému úkolu s veškerým zápalem člověka, jenž jest o vítězství svých reformátorských snah přesvědčen. Lituji toho nejen pro vlastní své uspokojení, nýbrž í proto, že nemohu před vámi rozvinouti celistvý obraz muže toho z vlastního názoru ani v obrysech nejhrubších a musím se obmeziti na několik charakteristických životopisných dat. Duševní rozvoj Buquoyův jest rovněž tak zajímavý pro chaotické kolísání ve všech možných směrech, jakož i pro nesčetné překážky, jež stavěly se v cestu přirozenému kristalisování nepředpojatého jeho názoru v svět, Buquoyovi dostalo se obvykle pečlivého tradicionelního vychování. Vystudovav soukromě v Praze gymnasium, pokračoval v studiích filosofických a právnických na teresianské akademii. Přes to, že přilnul záhy ku vědě nejpřesnější. k mathematice, hrozilo mu nebezpečí státi se vědátorem s nejpředpojatějším názorem v svět. Na učelišti tom přednášel totiž proslavený fysik a mathematik Giesmann, bývalý jezovita a vynikající theolog, kterýž, oblíbiv si dumavého mladíčka, často s ním o všem možném disputoval. Následkem toho mladý Buquoy přes všechno vzpírání se vlastního rozumu přejímal znenáhla v ohledu vědeckém nepřesné fílosoficko-theologické životní názory Guesmannovy a byl by se jich bezpochyby přidržel i později a byl by pak život svůj nejspíše zasvětil službě církve nebo státu. Na štěstí sdědil v dvaadvacátém roce věku svého po strýci rozsáhlé statiky v Čechách a ujav se jich správy zahájil další studia svá úplně samostatně.. Vydav se na cesty po Evropě, navštívil četná města a krajiny hlavně ve Švýcarsku, v Itálii a ve Francii, zejména Paříž, a všady žil se seznámiti se vším, co zdálo se mu býti pozoruhodným. Vrátiv se do Čech, oženil se a rozhodnuv se nesloužiti nikomu a ničemu kromě vědě v nejširším slova toho smyslu, pokračoval s nejvzornější pílí a svědomitostí ve svých studiích. Výsledkem studií těch bylo několik spisů, jež zbudily pozornost odborných kruhů a zjednaly mladému hraběti ve světě vědeckém pověst velice chvalnou, aspoň tak chvalnou, že když roku 1815 zavítal v pětatřicátém roce věku svého poznovu do Paříže, byl tamnějšími učenci, zejména vynikajícími a proslavenými členy francouzské akademie přijat jako jeden z nejnadanějších a nejzdatnějších vědátorů. Z Paříže vrátil se však s duší otrávenou. Již o první návštěvě francouzské metropole byla jej stihla nemilá nehoda, která jej v svrchované míře roztrpčila. Byltě tam zavítal po výbuchu revoluce a byl očitým svědkem i různých krvavých scén, jež v duši jeho zůstavily tak nevyhladitelné dojmy, že začal pochybovati o možnosti zušlechtění lidstva i do té míry, aby neupadalo aspoň v sběsilou zvířeckost. O druhé své návštěvě Paříže nebyl sice svědkem žádných krvavých výjevů; naopak — stýkal se jen a jen s duševní elitou francouzského národa a věnoval pozornost svou výhradně jen kulturně vědeckým a uměleckým zájmům — a přece vrátil se do své vlastí nikoli jako poprvé: se srdcem zrdceným, nýbrž, jak už jsem připomenul — s otrávenou duší. Pamatuji se jako dnes, když kdysi z jara roku 1848 seděli jsme za příjemného večera v zahradě a hrabě, obyčejně zamlklý nebo lakonický, připomenuv sobě druhý svůj pobyt v Paříži, neobvykle důvěrně se rozhovořil. ,Věřte mi, sekretáři,‘ počal dutým, skoro hrobovým hlasem, jenž teprve po delší chvíli nabyl sympatičtější jasnosti, ,i nyní, po více než třiceti letech, zdá se mi, jako bych doposud ještě cítil veškerou ponižující, pokořující a beznadějnou trpkost, která mne tehdá zžírala jako ethická rakovina. Stihlo mne sice v životě ledaccos nemilého, nepříjemného a odporného, byl jsem také někdy svědkem výjevů zdrcujících, kdy se člověku svírá srdce křečovitou bolestí; ale všechny tyto a podobné pocity nedají se porovnati s palčivou, ba žhavou trpkostí, jaká po druhém mém návratu z Paříže do vlasti, po léta naplňovala mojí duši. Zavítal jsem do Paříže výhradně v zájmu vědy, abych se i osobně seznámil s francouzskými zástupci věd a umění, jichž vynikající díla byla mě právem naplnila obdivem. Byl jsem přivítán s ryze francouzskou galanterií — však víte, jak dovede vzdělaný Francouz využitkovat zdvořilostní fraseologii bohatého svého jazyka, chce-li býti k někomu obzvláště ochoten a úslužen! Pokládajíce mě zpočátku za aristokratického enthusiastu a později za dilettujícího aristokrata, kterýž byl přišel složití povinný hold mistrům francouzským, byli všichni, zejména členové akademie vtělenou ochotou v informacích všeho druhu. Všechny sbírky, všechny archivy, všechny spisy a nejvzácnější rukopisy, vůbec všechno dáno mi k disposici a vykládáno i vysvětlováno s úslužností přímo obdivuhodnou. I do schůzí akademie měl jsem přístup a zúčastnil jsem se také učených rozprav. Galantnost členů akademie šla tak daleko, že dovoleno mi v plenární schůzi předčítati pojednnání, že jsem byl z vlastních svých mathematických spisů sestavil a do frančiny přeložil. Ano, pojednání tomu dostalo se i pochvaly, zda po zásluze vědecké nebo z pouhé galanterie, jest lhostejno — a prohlášeno, že by bylo najisto otištěno, že análech akademie, kdyby nebylo na závadu, že bylo původně sepsáno v jazyku — nefrancouzském. Zásada, že francouzská akademie neotiskuje nových vymožeností vědeckých, nebyla-li původně sepsána v jazyku francouzském, mě sice zarazila; ale pokládal jsem ji za vysvětlitelnou. Avšak čím více jsem se s poměry akademie obeznamoval, čím hlouběji jsem vnikal v ducha, jakým byla ovládána, tím více jsem nabýval přesvědčení, že zdáli tak velkolepá, světem obdivovaná a velebná instituce, není vlast- ně nežli zastaralým cechem stejně nebo podobně smýšlejících interesentův, kteří vládnouce dostatečnými fondy, pečují především jiným o svou slávu, o své zájmy, o svou vědu a o své umění, nemajíce skoro žádného smyslu pro umění a vědu, tím méně pro zájmy a slávu jiných, ať již jednotlivců, kteří se neřídí těmiže zásadami jako oni, nebo celých národův... Úzkoprsá pedantrie, samolibost a ješitnost, jež přece ve vědě a v umění jsou závadami největšími, osobovaly si právo dávati direktivu ve všem a všemu: ať samostatným badatelům nebo naprostou originalitou vynikajícím umělcům nebo velkému, bezmyšlenkovitému davu, jenž orakuje akademie pouze papouškoval. Nesčetněkráte byl jsem svědkem a k úžasu svému jsem musil jako pouhý host mlčky přihlížeti, jak šosácky pohodlným, bezduchým a nespravedlivým způsobem vyráběni a fabrikováni vědečtí a umělečtí premianti. Komise s lichým počtem členův rozhodovaly po vyslechnutí referentův — hlasováním o ceně a hodnotě vědeckých a uměleckých děl, o nadání vědátorů a umělců, o cenách, slovem o všem. Sešla se na příklad komise sedmičlenná, aby rozhodla, kterému z desíti nebo dvaceti konkurujících umělců má býti udělena cena první, tedy prémium. Po vyslechnutí referentův vyměňovány náhledy. Tři členové prohlásili konkurující jednu práci za dílo obstojné, jemuž by vypsaná cena aspoň udělena býti mohla; ostatní práce odmítnuty naprosto. Naproti tomu zase druzí tří členové prohlásili všechny práce za tak slabé, že nezasluhují ceny žádné. Na to hlasováno. Sedmý člen připojil se při hlasování k prvním třem členům komise a dílu, jež bylo třemi členy prohlášeno pouze obstojným, třemi jinými pak za prácí nepodařenou — přiřknuta první cena — a premiant byl vyroben, O ostatní postarala se reklama, rafinovaná tato Frýna vládnoucí všemi možnými prostředky ku proslavování prostřednosti, holdující zásadám a hovící vkusu, po případě nevkusu cechu. S odporem odvracel jsem se od nesmyslného dryáčnictví toho, kterýmž nejnestoudnější nesvědomitostí veřejnost klamána a otravována. Přes to nemohl jsem neceniti sobě v pravdě cenných děl, jimiž věda a umění francouzské v pravém slova smyslu oplývají, a dlouho ještě jsem soudil, že s podobnou objektivností setkám se aspoň u většiny clenu institutu. Chtěje nabýti úplného přesvědčení, dovolil jsem si upozorniti, že také jinde zasloužili se mnozí o vědu, a že bylo na prospěch vědy vůbec, kdyby francouzští vědátoři neuzavírali se tak úzkostlivě před vědeckými vymoženostmi jiných národů a neignorovali aspoň oněch, jimiž se nemohou vykázati sami. Na doklad upozornil jsem na epochální spisek krajana Gerstnera, o theorii vlnění, kterýmž problém ten daleko jasněji a důkladněji rozřešen nežli v objemných spisech nejproslavenějších učenců francouzských, jakými byli La Grande, La Place, Poisson, Gauché a jiní, a uvaloval jsem se Gerstnerův spisek v jazyku francouzském přečísti. Vyslechli mě, pochválili moji snahu, přivolili i ku přednášce — vše s nejvzornější zdvořilostí a nejgalantnějším poklonkováním; ale den přednášky neustále za nejrozmanitějších záminek odkládali, až jsem nabyl přesvědčení, že bodří učenci o přednášku a tudíž i epochální novou vymoženost vědeckou nestojí, že jim stačí jejích vlastní polovičaté vědění, slovem, že raději chtějí v tomto oboru zůstat! ignoranty, nežli by připustili, aby v středu jejich osvědčil svou schopnost a zásluhu také muž nenáležející do cechu. Já však ani na tom nepřestal a pokusil se o ztenčení skálopevných hradeb zkostnatělého institutu ještě jednou a to po mém náhledu návrhem tak dalekosáhlým, že po mém náhledu nebylo vůbec ani možno odmítnouti. Vyloživ v jedné plenární schůzí obšírně náhledy své o poměru víry k vědě, přešel jsem k výkladu o svrchovaně politování hodném faktu, jež jsem také doložil pracně sebraným a svědomitě sestaveným statistickým materiálem, že v žádné zemi světa, ani nejvzdělanější území nevyjímaje, nemnoží se náboženská šílenost v tak úžasné a přímo nevysvětlitelné míře, jako ve Francii, která byla na prospěch kultury tolik vykonala, že právem zasluhuje býti uváděna mezi prvními. Vylíčiv pak různé příčiny, snažili jsem se posluchače své přesně vědeckými důvody přesvědčiti, že ubohé oběti politování hodné choroby té nejsou pouze jen obětmi pouhé víry, nýbrž zároveň také a to v nepoměrěn ještě větší míře — obětmi vědy, která netoliko že odvěkých bludu nevyvrací a nemýtí dosti rázně, nýbrž k nesčetným bludům, vzniklým v dobách lidského dětství, připojuje nejnesmyslnější bludy a klamy nové, jež s etiketou vědy mívají následky tím záhubnější. Poukázav pak k dalšímu faktu a doloživ je statitsticky, že totiž převážná většina náboženského šílení vzniká popudem hrůzy a zděšení, jež vzbuzuje u mnohých věřících legendární líčení o posledních dnech lidstva, uvedl jsem dlouhou řadu rovněž tak, ba hroznějších a děsivějších pseudovědeckých hypothes o konci světa, kterýmiž právě zase hlavně francouzští pseudovědátoři pod etiketou přesné vědy děsí nejen věřící, nýbrž i polovzdělané, ba vzdělané nevěřící, líčíce poslední dny lidstva na základě prý geologických, astronomických a jiných výzkumů barvami tak děsnými, že tisícové nešťastných obětí náboženské šílenosti jsou vlastně obětmi nesvědomité pseudovědy. Po té jsem prostě prohlásil, že na základě svých vlastních studií a výzkumů pokládám všechny již známé a doposud snad ještě neznámé pseudovědecké hypothesy o posledních dnech lidstva za dryáčnické výmysly, jež mají daleko více obětí šíleností na svědomí, nežli kterýkoli blud kteréhokoli náboženství, a uvolil se, že slavnému sboru přednesu vědecký elaborát, kterýmž vše, co jsem byl předeslal, také dokáži. A to netoliko těm, kdož jsou přesvědčeni, že byl svět stvořen nám neznámou, nepochopitelnou a nevystižitelnou bytostí vynikající všemi přednostmi a nejskvělejšími vlastnostmi, jichž se může člověk vůbec jen domysliti, nýbrž i všem oněm, kdo snad jsou o vzniku světa jiných náhledů, ba i oněm, kdož na př. jsou přesvědčeni, že vzniknul svět chemickým procesem a život každého z nás není ničím jiným, nežli taktéž jen procesem lučebním… I tentokráte vyslechl mne slavný sbor s ryze francouzskou ochotou a patrně také s nemalým interesem; ale přednesení elaborátu, tedy podání důkazův zdvořile, leč rozhodně a bez důvodů — zamítnul. Odmítnutím tím byl úkol můj v Paříži dokonán. Nebyloť naděje přivésti mezi učenci francouzskými k platnosti ani zásadu nejpřirozenější: zásadu vědecké vzájemnosti a internacionálního úkolu věd a umění, Isolovanost vědy a umění francouzského mne zarmucovala, ale přece mi v jisté míře imponovala. Houžavnatost, s jakou se bránila a brání Francie všem, ať již jakýmkoli cizím vlivům, jest a zůstane hlavním základem její národní slávy. Za to tím politování hodnější jsme my v těch malých co do objemu Čechách a to přes velkolepé a závidění hodné dějiny naše — právě jen proto, že vlast naše leží v srdcí Evropy, kde křižují se takořka všechny kultury našeho dílu světa, kde jest pro všechno cizí taková vnímavost, jako v žádném národě světa, kde obeznamujeme se se vším, co bylo jinde dobrého a mnohdy i pošetilého vzniklo, a jenom pro vymoženosti své vlastní nemáme náležitě vyvanutého smyslu. S těmito myšlenkami — tudíž s duší otrávenou a s naprostou beznadějí opustil jsem cechovní učence pařížské a vrátil se do Prahy s pevným úmyslem, že nebudu nikdy více vyhledávati žádných styků s žádnými učenci, že budu studovati a bádati úplně samostatně, bez ohledu na jakékoli vymoženosti cizí. Uzavřel jsem se před světem a žil jen vědám, V uzavřenosti své soustředily se myšlenky mé, druhdy tak chaoticky rozptýlené, k jedinému bodu: k vlastním mým zkušenostem, Odhodiv knihy počal jsem sbírati a logicky zkoumati vše, co jsem byl svými vlastními smysly poznal, A na základě těchto svých zkušeností budoval jsem systematicky názor svůj o světě a přírodě, o úkolu člověka a lidstva atd., vůbec o divuplné a nevystižitelné vzájemností nebo zdánlivé disharmonii a přece harmonii všeho, cožkoliv jest. Tak vznikl můj již vydaný, ačkoli doposud nedokončený spis Fragmenty ku knize zákonův přírody, jejž chci a musím ještě jen doplniti elaborátem o posledních dnech lidstva, jejž jsem chtěl před více nežli třiceti lety přednésti členům francouzské akademie, kteří však o něm nechtěli ani slyšeti. ,A proto, milý sekretáři,‘ končil hrabě Buquoy tehda svou zajímavou zpověď, ,připravte se co nejdříve k nehrubě příjemné práci přepsati hieroglifický můj rukopis z doby, kdy jsem neměl jazyk doposud ještě ani tak v moci jako nyní a musil vymýšleti pro své pojmy nová neobvyklá slova. Budeť především nutno rukopis jazykově purifikovati, aby byl srozumitelnější. Já vám rukopis sám také napřed ještě přečtu a budu vám i pří opisování nápomocen, aby mohl býti elaborát ten co nejdříve do tisku dán.‘ „A tak také, ovšem jenom z části, se stalo,“ končil páter Vambeřický své vypravování o hraběti Buquoyovi a jeho vědeckých snahách. „Rukopis byl mi hrabětem přečten a mnou opsán; ale do tisku se nedostal. Krvavá bouře svatodušní roku 1848 byla příčinou, že tisk odročen a původní rukopis i opis jeho uložen zatím do archivu. Zatčení hraběte Buquoye, můj odjezd, vlastně uprchnutí mé roku 1849 a konečně roku 1851 úmrtí Buquoyovo — vše to bylo pak příčinou, že rukopis zůstal rukopisem.“ „Nuže,“ dodal páter Vambeřický s ostrým přízvukem na každém slově, „nyní znáte původce rukopisu aspoň tak dalece, že můžete přibližně souditi na ráz i hodnotu spisu, jejž hledám. Rcete tedy, jsem oprávněn skládati v spis ten a po případě třeba jen v jeho původce důvěru aspoň v tom smyslu, jak jsem se byl již vyslovil?“ Nemohl jsem jinak nežli přesvědčiti. Neboť vypravování páterovo nejen že na mne učinilo neobvyklý dojem, ono mne také přesvědčilo, že páterem hledaný rukopis Buquoyův může býti, když právě ne takové ceny, jak se někdejší tajemník Buquoyův domníval, tedy aspoň v svrchované míře zajímavý. Zůstal jsem ve společnosti páterově ještě déle dvou hodin vyměňuje s ním jednak náhledy své o některých momentech jeho vypravování, nebo se ještě na to ono dotazuje. Z původně mlhavých a přece jaksi lapidárních obrysu vystupovala vždy jasněji rázovitá a zajímavá duševní fysiognomie muže, po jakéž v vzpomínkách svých marně jsem slídil mezi souvěkou aristokracií v Čechách. Nechť připomenul jsem si kohokoli, kterého jsem znal buď osobně nebo jehož veřejné i soukromé činnosti byl jsem věnoval bedlivější pozornost anebo jehož činnost náleží již historii a byla třeba sebe důkladněji vylíčena a po zásluze oceněna, každý připadal mi oproti zapomenutému Jiřímu Buquoyovi buď jako stín nebo pouhý fragment člověka. S řídkými čestnými výjimkami skoro každý zdál se mi býti více méně člověkem ploužícím se životem s nehrubě správným kompasem, jaký mu byl vštípen tradicionelním vychováním — skoro beze snahy vyšinouti se nad úroveň tradicionelních názorů v svět. Přirozenoť, že netajil jsem se tím před páterem Vambeřickým, a tento pozoruje neobyčejný můj zájem na jeho vzpomínkách, vypravoval ještě některé podrobnosti ku charakteristice Buquoyově, z nichž zaznamenávám jen ještě dvě, jednu, která mě zajímala v ohledu historickém, a druhou, která jest v užší souvislosti s naším vypravováním, „Neméně charakteristickou vlastností Buquoyovou,“ vypravoval páter, „byla jeho vášeň sběratelská. Zřetel jeho ovšem byl obrácen hlavně k předmětům vědeckým a jen zřídka a kdy zabloudilo do jeho musea také nějaké kuriosum. Kolem jednoho takového kuriosa chodíval jsem po dlouhý čas beze všeho interesu prostě proto, poněvadž jsem ani netušil, k čemu by neznámý mi aparát sloužiti mohl, až mi kdysi Buquoy vyložil, že je to model — první guillotiny. Jak se kuriosum to dostalo do hraběcího musea, nevím; ale Buquoyovi stalo se osudným, Byloť hlavní a snad jedinou záminkou, po případě snad i příčinou, pro kterou byl Buquoy později zatčen a na Hradčanech ve vazbě držán.“ Neméně mě zajímalo, co vypravoval páter o Buquoyovu způsobu vyjadřovali myšlenky. Snad žádný učenec nevedl prý takového zápasu s vyslovením svých myšlenek jako Buquoy. Vše, co vypravuje se o mnohých literátech, jako na příklad o Balzacovi a jiných, kteří v potu tváři se namáhali a začasté div se krví nepotoli, aby vyslovili a napsali myšlenku tak, jak si přáli, duševní tato martyrologie byla prý u Buquoye po celý jeho život v permanenci. „Nechť věnuji některé své myšlence, a to třeba myšlence jinak dosti prosté, péči sebe větší, abych ji vyslovil co možná přesně,“ tvrdíval prý, „nikdy mě vyslovení její neuspokojí, nikdy nekryjí slova úplně pojmu nebo jínými slovy: co jsem pronesl nebo napsal, bývá sice snad poměrně jasné, ale nikdy to není myšlenka, jak mi tanula na mysli. Zkoušel jsem vyslovovati myšlenky své v různých jazycích a musím vyznati, že v bohatém a ve všech možných myšlenkových oborech vybroušeném jazyku francouzském dařívalo se mi to nejsnáze; nicméně ani tak nepřiléhal slovní háv myšlence úplně. Z nesčetných experimentů v tomto směru nabyl jsem přesvědčení, že převážná většina spisovatelů, myslitelů a učencův jest nucena bráti útočiště k různým, více méně nepřesným frásím, poněvadž žádný jazyk světa není tak dokonalý a vybroušený, aby stačil k naprosto přesnému vyslovení myšlenek a pojmů všech.“ Z té příčiny vymýšlel pro nové pojmy nová slova a nové obraty, vypomáhal si různými předložkami a všemožnými flexemi, přibíral ze všech možných jazyků slova vyjadřující přesně ten onen pojem a snažil se vysloviti myšlenku svou co možná nejpřípadněji. Tím stával se sloh jeho sice kudrlinkovaným a působil na čtenáře jako stylistické kuriosum člověka, který vůbec není schopen myšlenky své přesně vysloviti; ale kdožkoli se ve čtení zahloubal, kdožkoli si vzal práci vniknouti v ducha psaných řádek, seznal, že vyslovují neobyčejně přesně něco, čeho se nebyl doposud ještě nikdy dočetl. Přes toto ujištění o Buquoyově přesnosti stylistické přece mi napadlo, že byl muž ten jako každý z nás člověk křehký a že většina jeho názorů vědeckých, které se přec neustále kristalisují, neodpovídá snad už dávno vymoženostem naší doby. Nicméně vše, co jsem byl o něm právě slyšel a obzvláště skoro neobmezená důvěra páterova v neznámý mi Buquoyův spis přiměla mě k rozhodnutí zasaditi se o to, aby — podaří-li se páterovi spis ten vyslíditi — bylo mu také umožněno provésti na jeho základě aspoň pokus o léčení nešťastné bytosti, jejíž osud byl s osudem jeho bratra tak úzce sloučen. Když jsem úmysl svůj projevil, šlehl z očí páterových zvláštní blesk. „Možno-li vám, prosím vás, za to co nejsnažněji!“ pravil tiskna mi skoro křečovitě ruku, „Já již pochyboval, že by to bylo vůbec možné. V ústavu choromyslných chovali se ke mně sice zdvořile a úslužně; ale mně neušlo, že pokládají i mne za člověka na mysli pomateného. Jsem-li jím nevím a nechci také sám rozhodnouti. Suďte po tom, co jsem vám byl vypravoval o původci receptu, sám, a nepokládáte-li mě za bláhovce nebo pomatence aspoň vy, zasaďte se, prosím, možno-li vám...“ Nedořekl. A nebylo také třeba. Byl jsem pevně rozhodnut a slíbil ještě jednou, že učiním vše, co jest v mé moci a poprosil jen ještě, aby — podaří-li se mu Buquoyův rukopis nebo jeho opis nalézti — neobtěžoval sobě podati mi o tom zprávu. Po té jsme se rozloučili. Ještě téhož dne odpoledne odebral jsem se do ústavu choromyslných, abych promluvil s mladým lékařem a učinil aspoň přípravný krok. Zastihl jsem jej právě, když se chtěl z ústavu kamsi na návštěvu odebrati. Když jsem napověděl, proč přicházím, odložil návštěvu a pozorně mě vyslechl. „Není možno!“ pravil rozhodně, když jsem skončil. „U nás byla o tom také již řeč; ale celý sbor lékařský a zvláště ředitel vyslovil se rozhodně proti tomu jako proti bláhovosti prvního řádu. Stav nemocné jest jinak v celku uspokojující a naděje, že bude za nedlouho z ústavu propuštěna jako uzdravená, není vyloučena. K čemu tedy, milý příteli, experimentův člověka, který se psychiatrií nezabývá, tedy laika, který snad nemá ani ponětí o bezměrném a až dosud marném úsilí přísné vědy nalézti přiměřených prostředků k léčení chorob duševních?“ „Ale vždyť zde nejde o sám experiment, nýbrž jen o pouhý pokus, může-li či nemůže-li býti experiment proveden,“ namítal jsem. „Vždyť přece můžete pátera dříve vyexaminovat – –“ „Ah, milý příteli!“ vpadl mi lékař do řeči. „To vše už se stalo. Ale páter o léčební methodě doposud ještě sám neví nic podstatného. Možná, a skoro bych tvrdil na jisto, že jest to jedna z oněch tak známých psychických method, o nichž už dávno není ve vědě ani řeči, poněvadž jest šílenost jaksi výrazem ochuravění mozku, míchy a nervů nebo chcete-li celého organismu a pomíjí jen tehda, když organismus a především mozek, mícha a nervy zase se pozdraví. Universálních léků k léčení chorob duševních věda doposud nezná a pochybuji, že by lék takový znal páter Vambeřický. My už dávno neléčíme šílenost samu, nýbrž smažíme se a pokoušíme o vyléčení každého chorého individua zvlášť. Páter Vambeřický musil by se tedy vykázati methodou, abych tak řekl, naprosto individuelní, musil by – –“ „A nemyslíte,“ ozval jsem se, když byl lékař umlkl, aniž by byl věty dokončil, — „nemyslíte, že by snad mohlo býti i pro vědu užitečno, kdybyste přes to vše svolili alespoň k pouhému pokusu? Nemyslíte na příklad, že v případu, kdyby se léčiteli podařilo zbuditi u choré k sobě a ku své léčební methodě neobmezenou důvěru – –“ Lékař zavrtěl po těchto mých slovech hlavou tak významně, že jsem věty ani nedokončil. „Nikoliv!“ odtušil po chvíli. „Nesmíte se domnívati, že nebyla snad churavící dámě věnována u nás péče nejpřesnější. Především vězte, že nebylo opomenuto ničeho, aby byl zjištěn ráz choroby a možný její původ aspoň přibližně správně vytušen. Klinické rozpoznání zní v ten smysl, že vznikla choroba bezpochyby porušením mozku následkem poranění. Na hlavě choré shledány totiž dvě zacelené jizvy, způsobené dle všeho tupým nějakým nástrojem nebo nárazem na plochý předmět. Jsou to ovšem jizvy staré a poranění stalo se před několika lety. Avšak z neznámých vědě příčin nedostavuje se po lebečném poranění choroba duševní hned, nýbrž zpravidla později, ba í po letech. Čím dán popud ku vzniku choroby v tomto případě, nebylo doposud zjištěno. Není tudíž vyloučena ani doměnka, že poranění to není jedinou nebo hlavní příčinou choroby. Možnoť, že spolupůsobily také vlivy jiné, po případě třeba psychické. Pro nás nemůže a nesmí však býti rozhodujícím nežli klinický fakt a dokud nejsou zjištěny symptomy jiné, nejméně pak na základě diagnosy fiktivní, tedy pouze vybájené, Z těch příčin zajisté sám uznáte, že přání vašemu pod žádnou záminkou není možno vyhověti.“ Rozhodná tato odpověď, tudíž naprosté odmítnutí však mne neodstrašilo, Musil jsem sice přiznati, že každé slovo, jež byl lékař právě pronesl, má svou váhu i oprávněnost; nicméně pouhý pokus pod dozorem lékaře a s použitím všech nutných ochranných opatření, aby nebylo přesně vědeckému léčení překáženo, zdál se mi býti přece netoliko možný, nýbrž i záhodný. Pokusil jsem se tudíž lékaře oblomiti. Jakých důvodů jsem vedl do pole, již se nepamatuji; ale lékař zůstal neoblomným, V mnohém dal sice za pravdu i mně; nicméně závěrečné slovo jeho bylo — naprosté odmítnutí. „Není možno, příteli!“ pravil s důrazem na každém slově, „Kdyby šlo o případ soukromý a já byl lékařem samostatným, možná, že bych se toho odvážil. Ale v ústavu zemském, podléhajícím vyššímu dozoru, jehož poslední nitky, jak víte, bohužel! sbíhají se v ministerském kabinetě vídeňském, nelze se podobného na vlastní pěst a bez souhlasu kolegů a ředitele odvážiti. A tito, tím můžete býti ubezpečen, naprosto se k tomu nepodvolí. Krátce vypuďte pouhou chiméru z hlavy a zůstavte ji páteru Vambeřickému, ať se jí těší aspoň v theorii!“ Věda, že podnikám po této odpovědi věc naprosto beznadějnou, pokusil jsem se i nyní ještě o oblomení lékaře, „A což,“ pravil jsem naléhavě, „kdyby se podařilo Buquoyův zajímavý rukopis nalézti, kdyby vám Vambeřický naznačil aspoň přibližně léčebnou svou methodu a vy sám ji uznal za vhodnou neb aspoň za neškodnou nebo docela pro vědu nebo z jiných příčin třeba jen za poučnou – –“ „V tom případu,“ uklouzlo lékaři snad bezděky, „nebyl bych neochoten svoliti k pokusu,“ Avšak sotva slova ta pronesl, uznal ihned za dobré poopravili se a slib svůj obmeziti. „Ovšem jen s podmínkou,“ připomenul, „zůstane-li vše v tajnosti; neboť jak už jsem byl připomenul — —“ Ujistiv jej, že se o to postarám, poděkoval jsem mu za ochotu aspoň podmíněnou a rozloučil se s ním. Následujícího dne podal jsem o tom zprávu páteru Vambeřickému, čímž byly přípravné kroky zatím ukončeny. Minulo několik dní. Jsa nucen zapřísti se opět v obvyklou práci^ literární, pokusil jsem se pozapomenouti na pátera Vambeřického a vůbec na vše, co mne bylo v poslední době zajímalo, ba někdy i vzrušilo. Podařilo se mi to sice jen částečně, ale přece aspoň tak dalece, že mi to v práci nepřekáželo. Někdy mi napadlo: „Navštiv pátera a poptej se, zdali“ atd.; ale hned zase jsem si pomyslil: „Eh! Však by ti již podal zprávu, kdyby“ atd. A zase jsem pracoval s obvyklou nechutí člověka, který jest nucen pracovati za všech poměru a okolností, a domníval se, že nebudu z práce své vůbec ani vyrušen, když mne kdysi v neděli dopoledne došel lakonický list tohoto znění: „Páter Vambeřický mne před několika dny navštívil. Možno-li Vám, navštivte mne v neděli po šesté hodině v ústavě!“ Lístek nebyl podepsán. Nebylo toho také třeba. Uhodnul jsem okamžitě, kdo jej psal, i proč asi se nepodepsal. Mimo to se mi zdálo, že jest psán pozměněným rukopisem, čímž vším zbuzena moje zvědavost v nemalé míře, „Byl Buquoyův rukopis nalezen a dojde k experimentu?“ byla první myšlenka, která šlehla mým mozkem. „Nebo byla léčební methoda Buquoyova uznána za nevhodnou, nepraktickou nebo docela za pošetilou, a já mám pouze jen vyslechnouti důvody definitivního odmítnutí?“ Byl jsem na rozpacích, mám-li čí nemám-li se dostaviti; ale posléze přece zvítězila zvědavost a já se dostavil. Několik minut po šesté hodině zazvonil jsem u vrat ústavu choromyslných a byl jsem vpuštěn. Lékař mne očekával opodál vchodu. „Dobře, že přicházíte dříve nežli páter Vambeřický,“ pravil, podávaje mi na uvítanou ruku. Seznav z těchto slov, že byl lékař páterem přece jen oblomen, chtěl jsem se optati, jakými důvody se to stalo. Lékař však mne předešel řka: „Pozval jsem vás oba na stejnou hodinu; ale soudím, že bude přece jen lépe, provede-li páter svůj pokus v domnění. že kromě mnou není nikým jiným pozorován. Nemyslíte?“ Pokrčiv rameny odpověděl jsem, aby jednal po vlastním uznání, já že se podrobím všemu, „Jinak učinil jsem také všemožná opatření, aby zůstalo vše v tajnosti,“ pravil lékař, když mně byl dal znamení, aby jej následoval, „Ředitel včera odejel a v tuto pozdní chvíli nedělní jsem v ústavě s jediným kolegou, jemuž jsem se byl svěřil. Jinak bych se toho přece nebyl odvážil. Prosím tedy ještě jednou za diskrenost.“ Zaručil jsem se. Po několika minutách vešli jsme do prosté úřední místnosti, osvětlené jen jediným plynovým plamenem. „Odtud můžete býti všeho svědkem,“ připomenul lékař ukázav na otevřené dvéře, vedoucí do jiné místnosti. „Prosím jen, abyste, až zaslechnete blížící se kroky, shasil světlo a choval se tiše. Já pak přijdu k vám — —“ Vše to zdálo se nasvědčovali, že podniká přece jen něco, co by mohlo míti pro něj nemilých následků. Z té příčiny jsem připomenul, že by snad bylo lépe pokusu vůbec ani neprovádět. „Nikoliv!“ odtušil. „Učinil jsem všechna tato opatření jen proto, abych se před kolegy nekompromitoval. Jiného nebezpečí pro mne a kohokoliv jiného není. Chcete-li tedy býti svědkem pokusu, jenž může býti v mnohém ohledu pro vás i pro mne zajímavým, počkejte chvíli zde a pobavte se zatím tímto albem!“ Po těchto slovech ukázal na obyčejné album, ležící na psacím stole, u něhož jsme právě stáli, a opustil mě. Zůstal jsem o samotě. Rozhledna se kolem nepostřehl jsem ničeho, co by stálo za pozornost. Popošel jsem tudíž až k otevřeným dveřím a nahlédl do místnosti vedlejší. Ale i zde nebylo ničeho, co by bylo upoutalo moji pozornost, Byla to taktéž místnost úřední s jediným jen psacím stolem, nad nímž hořelo plynové světlo. Mimo to bylo tu rozžato ještě několik jiných plynových světel, tak že byla celá místnost neobyčejně jasně osvětlena. Vše tak všední a bez interesu. Vrátiv se zase ku stolu, od něhož jsem se byl vzdálil, usedl jsem na židli a podepřev rukou hlavu, připomenul jsem si dobu, kdy před více než dvaceti lety poprvé v životě svém překročil jsem práh ústavu toho, abych se v něm k účelu studijnímu poohlédl. Připomenul jsem si, jak tajemně na mne tehdá vše působilo, s jakým interesem věnoval jsem všemu pozornost a jak jsem si byl tehdá pevně předsevzal v studiích toho o druhu pokračovati. A nyní zde sedím zase jako pouhý laik-zvědavec bez jakýchkoli průplavných studií — chladně a střízlivě jako v kterémkoli jiném všedním bureau, ba skoro bez soucitu k ubožákům, jichž osud mne byl před lety tak hluboce dojímal. Napadlo mi, s jakou bezohledností nás drsný život znenáhla a nepozorovaně otupuje, a bylo mi nevolno, jako člověku, kterýž náhle postřehl, že byl proti své vůli zavlečen do společnosti a poměrův, v kterýchž se vyjímá jako misantropický kmet mezi bujnou mládeží. Zdálo se mi, jako by i šeré prázdno, jež na mne zelo z koutů kancelářské komnaty, činilo mi výčitky, že nepečoval jsem dostatečně o zachování svěžesti citu a dal se drsnými dojmy života skoro bez bránění se jako tisíce jiných otupiti. City naše nedají se však komandovati. Každé umělé vyvolávání a dráždění jest jen lživý a pomíjející záchvěv bez ceny pro člověka, v jehož duší byl vzbuzen, jakož i pro bytost, které platil. Nenamáhal jsem se tudíž nutiti se do citu, jehož jsem nebyl schopen a setrval v chladném a střízlivém rozpoložení myslí déle půl hodiny. Několikrát vztáhl jsem také ruku po albu na stole, abych se, jak byl lékař radil, zatím pobavil; ale vždy jsem zase ruku vztáhl zpět, aniž bych se byl přesvědčil, co album obsahuje. Posléze však jsem je přece vzal do ruky a otevřev je poznal jsem na první pohled, že jest to pro psychology, herce, výtvarné umělce, fysiognomiky, literáty, a vůbec pro každého, kdo má smysl pro vzájemnost fysiognomie a duševních hnutí, zajímavá a nad míru poučná kolekce fotografií různých šílenců. Spočátku probíral jsem se v albu lhostejně a bezmyšlenkovitě jako v albu obsahujícím bezvýznamná vyobrazení bezvýznamných neznámých osob s naprosto bezvýznamnými fysignomiemi. Náhle však jedna z fotografií, představující stařenu s fanaticky zbožným výrazem v ohyzdné tváři upoutala moji pozornost. I začal jsem se v albu probírati s pozornou bedlivostí fysiognomického gourmanda, a na mnohou tvář, skýtající při bedlivém zkoumání vždy nové a zajímavé odstíny, nemohl jsem se nabažili pohledu. Obzvláště fysiognomie asi osmdesátiletého starce s výraznou, ale přímo zvířeckou zuřivos tající tváří poutala pozornost moji tou měrou, že neočekával jsem již žádného zvláštního překvapení dalšího. Náhodou však jsem přece ještě obrátil jeden list a poznal fotografii nešťastné ženy, o jejíž uzdravení měl se státi právě aspoň pokus. Krásná, skoro madonnovitá tvář s něhyplným výrazem svrchované oddaností neprozrazovala ani v nejmenším neblahý duševní stav a poutala mne tou měrou, že bych jí byl bezpochyby věnoval pozornost déle než kterékoli jiné, fysiognomicky zajímavější. V tom však se mi zdálo, že slyším blížící se kroky. Zůstaviv album na stole rychle jsem vstal a shasiv světlo postavil jsem se v komnatě tak, abych viděl otevřenými dveřmi do osvětlené místností vedlejší, ale sám nebyl viděn. Sotva jsem tak učinil, zaslechl jsem hlas lékaře vcházejícího do vedlejší místnosti a po chvíli viděl jsem jej po boku pátera Vambeřického popojiti až ku psacímu stolu. „Zde, libo-li, velebný pane!“ pravil lékař ukázav na jedno z dvou židlí u stolu. Páter mlčky se uklonil. Patrně bylo mezí nimi vše již dříve ujednáno, „Okamžitě učiním po vašem přání,“ doložil lékař, načež se k páterovi naklonil a chvíli mu něco šeptal. Teprve za nastalého ticha jsem zpozoroval, v jak trapné situaci jsem se byl octnul, nemoha a nesmě se pohnouti, ba skoro ani zhluboka vydechnouti, abych se neprozradil. V několika vteřinách jsem se přesvědčil, že bych v takovéto situací nesetrval ani po pět minut. Na štěstí učinil lékař rozpakům mým konec několika slovy, jež pronesl nahlas, řka: „A já pak poodejdu do vedlejší místnosti, abych byl pro všechny případy po ruce — nevadí-li vám to, velebný Pane...“ Naopak, budu vám za to velice vděčen,“ odpověděl páter, netuše, jak bylo slovy těmi odlehčeno také mně.  Po té lékař opustil komnatu a mně nastalo za se několik svrchovaně trapných okamžiků. Páter rozhlédna se kolem opřel se jednou rukou o stůl a zůstal bez pohnutí státi. V obou místnostech zavládlo hrobové ticho. Nesměl jsem ani s jedné nohy na druhou přešlápnouti, abych na sebe za panujícího ticha neupozornil. Na štěstí mne vysvobodil sám páter, jenž počal po chvíli po jizbě přecházeti. Poodechl jsem si, ale náhle se mi zatajil dech: páter zastaviv se přímo proti otevřeným dveřím upřel zrak svůj do místnosti, v jejímž pozadí jsem stál. Ták stáli jsme proti sobě bez hnutí po dvě nebo tři minuty, každý s jiným pocitem — on s výrazem lhostejnosti, já s pocitem úzkosti, že každým okamžikem buď se bezděky pohnu nebo snad i pozakašlu. Avšak i tentokráte byl jsem z trapné situace vysvobozen náhodou. Páter počal zase přecházeti. Po chvíli pak vešel opět lékař, kterýž pronesl slova: „Zde, milostivá paní, jest velebný pán, s kterýmž jste si přála promluviti —“ Na to vešel do místnosti, v které jsem meškal. Od té chvíle nebylo třeba ani mně, ani lékaři tajiti dechu. Každý z nás mohl, ovšem jednotlivě, i popojiti nebo pozakašlati; krátce pozorování bylo tak usnadněno, že popošel jsem později i ku stolu a pošoupnuv si židli k místu, odkud bylo lze nepozorovaně přehlédnouti značnou část experimentální místnosti, a sedl si. Zatím věnoval jsem pozornost prvnímu setkání se nemocné s páterem. Po několik vteřin neviděl jsem ani pátera, aniž nemocnou, a zaslechl jen sympatickým hlasem ženským pronesená slova: „Díky, velebný pane, že jste ráčil vyhověti mému přání a navštívil jste mě.“ Páter na to něco šeptmo odpověděl, načež postoupil ku psacímu stolu a obrátiv se k nám zády ukázal mlčky na židli u stolu. Teprve nyní dáma popošla... Šat její zašustil tak opojně, že jsem na okamžik úplně zapomněl, kde se nalézám. Hned na to objevila se sama — lehce, graciesně jako šťastná nevěsta vcházející po sňatku do tanečního sálu. Bílý bálový šat, ačkoli trochu staromodní, příznivému dojmu nevadil a jenom červená kamelie v plavých vlasech zdála se býti u dámy pokročilejšího věku přece jen okrasou poněkud fintivou. Nicméně když se k nám obrátila, usmířil mě výraz něhyplné zádumčivé tváře a pokorně oddaný pohled doposud krásného snivého oka i s titěrností kameliové okresy vlasů, které jsem si později skoro ani nepovšimnul. Teprve na opětné vyzvání páterovo usedla dáma na židli tváří proti nám, ale tak, že plynový plamen nad stolem byl za její hlavou a tvář její přes jasné osvětlení místností přece jaksi v nepatrném šeru, obzvláště když měla hlavu poněkud skloněnou. Chvíli setrvali oba v mlčení. Ona sedíc se sklopenýma očima a on patrně upřeně a nejspíše s otcovskou laskavostí na její tvář pohlížeje; neboť, když posléze pozvedla oči, přeletí tvář její úsměv uspokojení. „Přála jste si. milostivá paní, nějaké rady ode mne?“ optal se nyní páter skoro až úlisně přívětivě. Přikývla, ale hned zase zavrtěla hlavou: „Ah, velebný pane,“ odtušila pak šeptmo, jako by slovo za slovem jen lehce vydechala. „Rady nepotřebuji. Jsem se vším spokojena. Nic mne nermoutí, nic nesouží, nic netrápí, A přece se mi zdá, jako by mě něco tížilo —jako nějaký hřích, z něhož bych se měla upřímně vyznati...“ „Myslím, milostivá paní,“ odoověděl páter tímže tonem jako před tím, že paní tak nábožná a ctnostná jako vy, žena žijící jedině své lásce a neobmezené oddanosti k nejvyšší bytosti vůbec ani hřešiti nemůže...“ „Možná však, že zhřešila jsem bezděky, — proti své vůli. Nějakou myšlenkou nebo pouhým citem nebo nějakým přáním ve snu — nebo...“ „Domníváte-li se tak,“ vpadl páter „a doufáte-li dojiti úlevy svěřením se duchovnímu, k němuž máte důvěru, můžete se upřímně vyzpovídati. Ale já jsem jist, že každý rozumný duchovní obmezil by se pouze na nejvšeobecnější napomenutí a ani by vám žádného pokání neuložil.“ „Myslíte?“ zašeptala dáma sotva slyšitelným hlasem a přece s přízvukem uspokojení. „Opakuji, milostivá paní, že jsem tím jist...“ „A nemohla bych se vyznati vám, velebný pane?“ optala se, a snivý zrak její jevil němou, ale neodolatelnou prosbu. Páter, jenž byl až dosud stál, zdál se býti na rozpacích, Bezpochyby tohoto obratu řeči neočekával; neboť teprve po chvíli něco šeptem pronesl. Na to přitáhl druhou prázdnou židli a usednuv na ní opřel loket pravé ruky o roh stolu, naklonil hlavu trochu na levo, a položiv plochou dlaň levé ruky na levou líc zakryl si tak skoro polovici tváře. Dáma pomalu vstala a přikleknuvši po levé straně páterově počala se dle všeho zpovídati. Opět se mi tedy naskytla příležitost býti nepozorovaným svědkem její zpovědi a sice za podobných okolností jako v chrámě Kajetánském. I tentokráte neviděl jsem ani zpovídající se, aniž zpovědníkovi do tváře; ale mohl jako v chrámě kajetánském opět pozorovati pohyby pravé ruky páterovy, která ležíc na stole prováděla i tentokráte, aspoň spočátku naprosto nevylíčitelné evoluce. Chvíli jsem se snažil domysliti se z pohybův ruky smyslu zpovědí. Ale pohyby ty byly tak jednotvárný, že zdálo se mí, jako by zpovědník slovům vyznávající se hříšnice vůbec ani nenaslouchal a zabýval se v duchu vlastní nějakou a to ustálenou myšlenkou, která byla s jeho bytostí už dávno jaksi srostla a ani dost málo ho nevzrušovala. Neboť po nějakém čase zůstala ruka jeho jako ztrnule na stole ležeti. Napjatost, s jakou jsem vše to za hrobového skoro ticha sledoval, byla by mě bezpochyby v brzku unavila. Na štěstí netrvala zpověď i udílení napomenutí než asi tři nebo čtyři minuty, načež scenerie pro nás pozorující opět se oživila. Dáma vstala a aniž by byla vykonala nějakého pokání modlitbou, usedla zase na židli jako dříve, kdežto páter zůstal seděti a jenom se vzpřímil. Neušlo mi, že tvář nemocné, v kteréž bylo před tím alespoň občas kmitlo cosi jako záchvěv mírné úzkostlivosti, ustrašenosti nebo bázně, jevila nyní onen druh svrchované oddanosti v neodvratný osud, která bývá zpravidla jen výsledkem neobmezené důvěry v sama sebe nebo v člověka a poměry, od nichž očekáváme buď spásu neb alespoň dotvrzení blažící naděje. Zde nemohl toho býti původcem nežli páter Vambeřický, kterýž také po krátké pomlčce v utěšujícím a povzbuzujícím výkladu svém nahlas pokračoval. Žel však, že někdy, ať již z příčin jakýchkoli, přitlumil hlas svůj k šepotu sotva slyšitelnému, tak že jsem mnohdy celé věty přeslechl, ba někdy po několik minut ani zřetelného slůvka nepostihl. Za to byla nyní mimika pravé ruky nepoměrně výraznější nežli o zpovědi dnes i v Kajetánském chrámě. Kromě toho provázel páter výklad svůj nejen rozmanitými pohyby hlavy, nýbrž také posuňky jedné nebo i obou rukou. Někdy převzala funkci tu v jisté míře i ta ona noha neb obě; jindy zase vzpřímilo, přikrčilo nebo rozkolébalo se celé tělo, což vše zdálo se býti v úplné souvislosti s každým slovem, jež vykládající pronášel. Byla mi tudíž opět popřána příležitost pozorovati nepozorovaně zajímavého pátera v jedné z nejobtížnějších a nejdelikátnějších úloh jeho: jako řečníka mluvícího spíše šeptmo nežli nahlas a přece se snažícího docíliti zcela přesně již napřed vytknutý dojem, jako řečníka opovrhujícího skoro všemi effekty řečnickými jako na příklad odstíny hlasu atd. a spokojujícího se k sesílení dojmu pouze použitím stínovitých prostředků mimických. Avšak, což platna veškerá výraznost mimiky, ať již tváře nebo rukou nebo docela celého těla, když chceme vystihnouti netoliko smysl, nýbrž i přesné slovo, a nedovedeme z posuňků sebe charakterističtějších vyčisti nežli nejvýše povšechný ráz slova? Což platno viděti, jak znamenitě jest mluvené slovo provázeno výraznou mimikou, když slova toho neslyšíme, a mluva pouhé mimiky doposud jest pro nás tak nevýmluvnou, že nepostřehneme z ní nežli nanejvýše nejpovšechnější ráz pojmu nebo možno-li tak říci: nejhrubší a mlhavé kontury myšlenky, pocitu nebo docela jen jediného jich zákmitu? Nezbývalo mi tudíž, nežli spokojiti se tím, co jsem skutečně z výkladu postihl, a domysliti se z úryvků souvislosti, po případě i mnohé důslednosti, která snad byla také pronesena, ale kterou jsem přeslechl. „Svět náš, milostivá paní,“ ujal se slova páter tónem nejlaskavějšího otce mluvícího k dítěti, o němž se mu zdá, že potřebuje podrobnějšího vysvětlení důležité nějaké pravdy životní, „svět náš nevznikl, aby se stal komukoli z nás slzavým údolím. Oplýváť vším, čeho jest třeba, by člověk zdravých smyslů mohl býti aspoň poměrně šťastným. Vše, cožkoli pokládáme za překážky svého štěstí, vše, z čeho vzniká tak zvané zlo, jest jen přirozeným výsledkem pudů, snah a skutků člověka-nečlověka, překážejícího přirozenému rozvoji společnosti lidské, ať již z popudů pouhé zvířeckosti nebo z rafinovaných popudů člověka degenerovaného. Odvěký boj člověka proti brutálním vlivům přírody překážejícím nebo rušícím jeho štěstí, neúmorná snaha lidská zabezpečiti člověka proti všemu, cožkoli po odvěkých zákonech přírody staví se v cestu jeho štěstí, slovem, veškeré dosavadní úsilí kulturní: vystihnouti tajův přírody, vymanit! člověka z mrákot bytosti řídící se pouze svými pudy a buď zkrotiti neb aspoň obmeziti a zmírniti veškeren škodlivý vliv přírody, ať již vystupuje ve formě různých živelních pohrom nebo jako zárodek lidských chorob a z těchto vznikajících chorobných popudů, snah a skutkův — obrovský, obdivuhodný tento zápas lidského ducha může se vykázati tak nesčetnými a překvapujícími vítěznými výsledky, že již za našich dob, kdy kulturní snahy jsou doposud přece ještě jaksi jen v zárodku, netřeba zoufati nad uspokojivým výsledkem konečným. Doposud nalézá se člověk ovšem ještě jen na popraží. K poslední metě vede ještě dlouhá, křivolaká a svízelná cesta nesčetných zápasům a bojův; nicméně i za naši ch dnů může býti člověk v jistých okolnostech aspoň poměrně šťasten. A věřte milostivá paní, že za jistých poměrů, kdy jest člověk zabezpečen aspoň proti svízelům a útrapám sociálním, jako na příklad vy, kdy nezápasí s nesrovnalostmi společenských a jiných zřízení, ba kdy může sám skytati úlevy a pomoci, kde jí je třeba, jako vy, bývá člověk obyčejně sám vinen domnělým svým neštěstím. Člověk našich dob doposud ještě se nedovede vpravovati v nezbytnost a počítati s neodčinitelnými fakty, jak učí neúprosná logika. Povšechný názor náš v svět jest doposud ještě zkalen nesčíslnými tradicionelními zbytky z dob lidského dětství, duševní zatemnělosti a obmezenosti, ba i z dob, kdy člověk neznal ještě ani pojmu pouhé lidskosti; slovem názor náš v svět, neopírající se výhradně o jedině správné zásady přírody, jest doposud a to mnohdy i za tak zvaného nejpečlivějšího tradicionelního vychování přes všechnu zdánlivou přesnost svou přece jen zpravidla — nepřirozený. Podám toho důkaz. Miliony lidí dovedou vás ubezpečovati, že znají zákony přírody, že názor jejich v svět zakládá se právě jen na těchto zákonech — a přece každý druhý člověk, s kterýmž se v životě setkáváte, každou druhou, třetí myšlenkou, každým druhým, třetím skutkem podává nezvratných důkazů, že vlastní podstata přírody jest mu takořka naprosto neznáma. Že myslí, cítí a žije jen a jen dle tradicionelních šablon, jak mu byly jednak vychováním vštípeny a jak si je byl každodenním stykem s lidmi sobě podobnými osvojil, a jež pak z různých důvodův, mezi kterýmiž duševní lenost není právě poslední, bezmyšlenkovitě pouze jen napodobí. Miliony lidí, aby uvedl aspoň doklad jediný, domnívají se býti přesvědčeni, že děje se vše dle odvěkých a nezměnitelných zákonův, a přece jest obraznost jejich oživena nesčetnými nadpřirozenými bytostmi, o jakýchž se přírodě nikdy ani nesnilo, bytostmi zkrášlenými nebo zhyzděnými nejnepřirozenějšími a nejnesmyslnějšími vlastnostmi. Pro nepředpojatý názor v svět nadsmyslných bytostí nebylo, není a nebude, dokud jich smyslové naši nezvratně nezjistí, jako zjišťují kterýkoli jiný v pravdě existující předmět. Všechny pokusy dokazovat! zatím pouhou možnost existence patří v obor politování hodného poblouzení, z něhož vznikala a vzniká nesčetné množství různých klamů a bludů, jež jako skalní balvany zatarasují dráhu duševního pokroku...“ Páter umlknul. Naslouchal jsem s nemalým interesem; ale přiznám se, že přes všechnu případnost mnohé věty probouzela se ve mně neodolatelná choutka polemická jako proti všem povšechným reflexím, jež odpovídají snad většině, ale nekryjí pojmův a případů všech. Neméně mě také hnětlo, že jsem nechápal, proč páter právě tímto způsobem zahajuje svůj experiment, a čeho chce vším tím docíliti u ženy duševně choré, tedy pro myšlenky tohoto druhu nevnímavé. Z té příčiny asi soustředila se již asi v polovici výkladu toho pozornost má na tváři posluchaččině. Ale přes to nepostřehl jsem v ní ani nejnepatrnějšího dojmu. Nechť snažil se páter ohebným hlasem svým dodati důrazu čemukoli, v tváři posluchaččině ani sval se nezachvěl a kdyby někdy nebyla aspoň občas bezděky zamrkla, byla by na mne činila dojem znamenitě provedené voskové figuríny s výrazem ledové pozornosti. Když páter umlknul, setrvala bez hnutí, jako by čekala pokračování, a teprve po chvíli přejela pravou rukou přes čelo a optala se šeptmo tonem důvěrně laskavé výčitky: „A proč, velebný pane, proč, prosím vás, uvádíte mi vše to na paměť?“ Otázka ta mne překvapila. Jaký dojem učinila na pátera, nevím; ale z odpovědi jeho bylo zřejmo, že byl na ni připraven. „Odpusťte, milostivá paní, jestliže jsem se vás snad některým svým výrokem dotknul nemile,“ odtušil s přízvukem skoro radostného vzrušení. „Vím, že jste podobných slov ode mne neočekávala, a věřte, že bych jich nebyl pronesl, kdyby mi nebylo šlo o přesvědčení se, jste-li či nejste-li — —“ „Nepříčetná?“ vpadla nemocná živě a tvář její přelétl lehýnký úsměv bolestného zklamání. „Uhodla jste, milostivá paní — odpusťte mé přímosti!“ pravil páter. „Nechtěl jsem jiného, nežli se přesvědčiti, nalézáte-li se aspoň v tuto chvíli v normálním stavu duševním a mohu-li, smím-li s vámi promluviti jako s člověkem rozlišujícím pravdy smysly svými pojímatelné od pouhých přeludů. Zdánlivě bezvýznamný dotaz váš jest mi důkazem, že víte také, kde a proč se nalézáte, slovem že sedím tváří v tvář dámě duševně úplně zdravé, která se octla v tomto ústavě pouze politování hodným nedopatřením neb omylem...“ „Vy mne tedy nepokládáte za duševně chorou, velebný pane?“ ozvala se, a očí její se zaleskly, jako by byl duší její kmitnul zásvit nejasnějšího vědomí, „Nepokládám. Vímť jen, že dojalo a rozčílilo vás kdysi moje líčení posledních dnů lidstva tou měrou, že chovala jste se jako člověk poněkud nepříčetný. Avšak já také vím, že vše to nebyl nežli pomíjející následek okamžitého vzrušení a jsem přesvědčen, že jste už dávno zase tak klidná jako jindy.“ „Opravdu? Skutečně?“ optala se s přízvukem příjemného překvapení; ale ihned skoro truchlivě dodala: „A vítež-li, velebný pane, že jste jediný, jenž tak soudí? Že všichni ostatní, s nimiž se nyní stýkám, pokládají mne za duševně chorou i nyní?“ „Vím, vím! Avšak vším tím na věci ničeho se nemění. Přesvědčení moje o vašem naprostém zdraví jest tak pevné, že je nikdo nezvrátí. Děkuji také náhodě, která mne s vámi dnes svedla, z dvou závažných příčin: jednak, že vás mohu o naprostém duševním zdraví vašem ubezpečili, jednak pak, že vám mohu zvěstovati, že pobyt váš v tomto ústavě nebude míti dlouhého trvání. Máte-Ii, milostivá paní, v slova má důvěru, neobmezenou důvěru aspoň tak dalece – –“ „Důvěru?“ opáčila nemocná, jako by jí bylo slovo to překvapilo; ale hned dodala: „Není člověka, k němuž bych měla a mohla míti důvěru tak úplnou a neobmezenou jako k vám, velebný pane.“ „V tom případu,“ ujal se na to slova páter, „zajisté mi nezazlíte, když nyní, ve chvíli tak šťastné, připomenu vám několik momentů z vaší minulosti. Máte-li ke mně, jak jste pravila, důvěru tak neobmezenou, jsem přesvědčen, ^že mne netoliko klidně vyslechnete, ale že přidáte slovům mým víry.“ „Zajisté, zajisté!“ přisvědčila ochotně. „Pamatujete se ještě na mého bratra Filipa.“ optal se nyní páter beze všeho přechodu s přízvukem tak mrazivým, že dáma prudce sebou pohnula. Stolice, na které seděla, posunula se při tom skoro o půl kroku do pozadí, tak že plynový plamen za hlavou nemocné octnul se nyní skoro nad temenem hlavy a celá tvář byla tak jasně osvětlena, že mohl jsem v ní pozorovat! i nejsubtilnější záchvěvy. Neušlo mi, že v prvním okamžiku jevila cosi jako náhlé leknutí, jež jen znenáhla přecházelo ve výraz zádumčivé truchlivosti. „A proč, velebný pane,“ ozvala se teprvé po delší pomlčce, „připomínáte mi dnes i bratra Filipa?“ „Prostě proto,“ odtušil páter, jenž byl trpělivě vyčkal, až oslovená odpoví, „abych nejen slovy, nýbrž i nezvratným důkazem rozptýlil veškeré vaše podezření, jež snad vás doposud ještě bezděky zžírá, abych vás přesvědčil, že bratr můj není otcem vašeho dítěte.“ Poslední slova pronesl s tak přesvědčivým důrazem, že působila přímo neodolatelně i na mne. Avšak v tváři matky, která dítě své nepokládala za dítě svého manžela a po celé desítiletí nebyla je ani shledla, nejevili se po slovech těch ani nejnepatrnější dojem. Bledá tvář choré zůstala klidnou jevíc jen svrchovanou oddanost a neobmezenou důvěru. „Důkaz můj jest sice prostý, ale řasný a přesvědčivý,“ ujal se slova páter po chvíli obapolného mlčení. „Dovolíte-li přečtu vám dopis, o němž právem se domnívám, že přes to, že vám byl adresován, nebyl vám vůbec ani zaslán...“ Po té rozbalil k účelu tomu patrně již připravený list a počal čísiti známý mi již koncept dopisu, kterýmž bratr jeho vysvětluje své výstřední chování o posledním svém setkání se s mladistvou žínkou, a jejž byl sám páter prohlásil vůči mně za list bezpochvby pouze jen konejšivý a omluvný, tedy v podstatě za lživý. Neočekával jsem tudíž od čtení listu tak pochybného pranic zvláštního; ale zmýlil jsem se. Od pronesení prvních vět upoutalo čtení páterovo veškerou moji pozornost a udrželo jí v napjetí až po konec. Přiznám se, že doposud ještě nikdy nebyl jsem svědkem recitace tak oduševnělé jako tentokráte. Výmluvný páter napjal dle všeho veškeré své síly vzácného svého nadání řečnického, aby prodchnul každou větu, ba skoro každé slovo přesvědčivostí. A docílil tím aspoň na mne dojmu přímo neodolatelného. Již mezi čtením byl jsem úplně přesvědčen, že list obsahuje pravdu a nic než ryzou pravdu, jak jí diktovala pisateli poctivost jeho bez šalby a klamů, a skoro jsem se zastyděl, když jsem si připomenul, jak lehkomyslně povrchně asi byl jsem důležitý list ten kdysi četl sám. Sledoval jsem recitaci pro zvláštní a svrchovaně uchvacující její ráz s takovým interesem a napjetím, že mi bylo skoro nemilé, když lékař, jenž byl až dosud jako já sledoval páterův pokus mlčky, přiblížil se až těsně ke mně a nahnuv se k mému uchu zašeptal: „Trvám, že nadchází rozhodný okamžik! Pozorujte nyní tvář nemocné!“ Opakuji, že mi bylo vyrušení to nemilé; ale přece jsem upřel zrak svůj na bledou tvář dámy, která seděla poněkud ku předu nachýlena, majíc obě ruce v klíně přes sebe složeny a klidně, ba skoro bez interesu naslouchala. Nepostřehnuv však v tváři žádné změny, věnoval jsem opět pozornost výhradně páterovi, kterýž čtení své provázel nejvýraznější mimikou celého těla a obzvláště pravé ruky, až konečně dočetl a zůstal chvíli bez hnutí jako v náhlém ztrnutí. Teprve teď zadíval jsem se opět bystřeji ve tvář dámy; ale ani tentokráte nepostřehl jsem jiného, nežli že se bledá líčka sotva pozorovatelně zardívají. Nic, pranic jiného — a i to zdálo se mi býti tak přirozené a bezvýznamné, že mne skoro až mrazilo, když lékař poznovu se ke mně nahnul a zašeptal: „Ano, ano! Symptomy jsou vždy zřejmější. V několika minutách musí nadejiti katastrofa!“ Vždy jindy byl bych se aspoň optal: Jaká katastrofa. – leč v okamžiku tom byla mi i pouhá přítomnost lékařova nepohodlná... Tak mocně působila na mne páterova recitace tak dychtivě jsem čekal, jaký dojem učiní na nemocnou... Po několik vteřin setrvalí však oba, nemocná i páter, v mlčení a bez hnutí. Kolkolem rozhostilo se hluboké ticho působící skoro až příšerně jako ticho před bouří nebo před prudkým výbuchem vášně. Náhle nemocná nápadně zamrkala; na to spíše jaksi z návyku nežli z jiné příčiny přejela dlaní pravé ruky přes čelo a vztáhnuvši pak ruku tu k páterovi, jako by si přála, aby jí dotčený list podal, zašeptala: „A kdo mi, velebný pane, za to ručí, že list ten není podvržen?“ I na tento dotaz zdál se býti páter úplně připraven. „List sám jest důkazem přesvědčujícím,“ odpověděl s klidem člověka, který jest jist. že slova jeho nemohou se minouti účinku. „Pamatujete-li se snad ještě na bratrův rukopis, můžete se na vlastní oči přesvědčiti. Prosím!“ Po té podal jí list. Vzala list lhostejně a rovněž tak zkoumala chvíli písmo. aniž by sebe nepatrnějším hnutím dala na jevo, co se v duši její děje. Konečně suše, ledabylo připomenula: „Pravda! Toť jeho písmo — poznávám je.“ A lhostejně, jako byla list přijala, zase jej vrátila, „Nuže, milostivá paní, jste tímto důkazem přesvědčena?“ optal se nyní páter tónem prozrazujícím mírné podivení. Nemocná poněkud živěji přikývla hlavou. „A nezdá se vám,“ ujal se slova páter, „jako by se před vámi otvírala perspektiva do nového, šťastnějšího života?“ Zavrtěla hlavou, jako by dosahu slov těch nechápala, „Nezdá se vám,“ pokračoval páter, „jako by vám bylo těžké břímě spadlo s prsou, jako byste byla osvěžena?“ „Ne, ne, velebný pane!“ odtušila odmítavě, „Naopak — zdá se mi, jako by se bylo těžké břímě na má prsa teprve svalilo...“ „Jak to? Co tím míníte?“ vpadl páter. „Pravda-li, co stojí v listě,“ odpověděla živěji nežli posud, „ublížila jsem bratru vašemu já a nikoli on mně, A na mně jest, abych se z provinění svého kála. Na mně jest, abych plakala a nejtužším pokáním smyla nepromíjitelný hřích...“ A tvář její vůčihledě oživovala. Líčka byla již skoro růměnná, a z očí, před chvílí ještě skoro apathicky v neurčité prázdno upřených, sálalo cosi jako neukojená touha. I kolem rtů, až dosud skoro neustále klidně pootevřených, pohrával podivný, polotrpký a polobolestný úsměv, jenž každým okamžikem hrozil změniti se v úšklebek. Vše to zdálo se mi býti v souvislosti s pronesenými právě slovy, z nichž ani jediné nenasvědčovalo duševní chorobě. Apathie ustupovala dle všeho vždy živějšímu zájmu, slovem vše zdálo se schylovati k výsledku aspoň poměrně příznivému. Náhodou přeslechl jsem však prvních slov, jimiž páter nemocné odpověděl a zaslechl jen závěrek: „Bratr je mrtev a žádná světa moc jej k životu neprobudí. Pokání vaše bylo by bezúčelné. A pamatujete-li se ještě na verše, jež vám bratr můj o poslední setkání se s vámi recitoval – –“ Nedomluvil. Neboť nemocná prudce se vztýčila, jako by ji byla zmije uštkla; ale hned zase sklesla na židli a temně zamumlala: „Vy znáte, velebný pane, i tyto verše?“ „Znám je, znám – –“ „Oh!“ zaúpěla nemocná, načež jako v polosněná šeptala: „Pláčeš-li na hrobě, zbytečně naříkáš — zbytečně – srdce mé rozdíráš! Avšak když srdce tvé blahem se rozvlní, nejsladší vůně hned rakev mou naplní.“ Když došeptala, zavládlo v jizbě opět skoro hrobové ticho. Avšak jaký to rozdíl mezí výrazem tváře nemocné před chvílí a nyní! Každý sval zdá se býti vzpružen a oživen. Vše jeví svěžest oduševnělé tváře, v které se právě obrážejí city a myšlenky nejnadějnější, nejlahodnější: I základní rys tváře: něhyplná zádumčivost zdá se býti trvale vyhlazena: „A kdo vám kdy řekl, velebný pane,“ ozvala se po chvíli s nejlíbeznějším úsměvem, „kdo vám řekl, že jsem nešťastnou?“ Páter patrně zaražen neodpověděl. „A kdyby vám to někdy někdo o mně povídal, velebný pane,“ pokračovala s nejlaskavější důvěrností a nejslastnějším úsměvem, „nevěřte! Nejsem a nebyla jsem nikdy nešťastnou. Nic mi nechybí, nic mě nehněte, nic mě nermoutí! Naopak — duše má jest volná jako ptáče — podívejte se! Nevidíte, jak popoletlo — a jak letí vždy výše? Oh! — vždy já jsem — nevěstou nebes!... A zasmála se ledově, až mě zamrazilo... „Konečně!“ zašeptnul mi lékař do ucha, jako by to byl předvídal, a teprve nyní jsem také pochopil, co asi mínil dřívějšími svými poznámkami. „Nemocná počíná blouzniti,“ dodal ještě a učinil několik kroků ku předu, patrně v úmyslu, aby byl, kdyby bylo třebí jeho pomoci, okamžitě po ruce. Učinil jsem po jeho příkladu; ale lékař mě zadržel. „Vraťte se na své místo!“ zašeptal skoro přísně. „A zůstaňte v úkrytu, nechť se děje cokoliv!“ Uposlechl jsem a sledoval zase jen, co se dělo několik kroků přede mnou. Páter, patrně v nemalých rozpacích, pronesl několik bezvýznamných slov, nemajících s tím, co byla nemocná právě pronesla, pražádné souvislosti. „A pamatujete se ještě také, velebný pane,“ ozvala se po chvíli nemocná, jako by se hroužila v milé vzpomínky z mládí, „jak jsem jako dítě pobíhávala v paláci hraběte Buquoye? Pamatujete se, jak jsem si hrávala s tím podivným strojem, jehož široká lesklá sekyra míhala se příšerně ve světle jako studený bílý blesk? Pamatujete se, jak jsem si hrávala s guillotinou! Oh, oh! Kde — kde —“ Náhle divoce vzkřikla: „Své dítě že jsem zabila?!“ Své vlastní dítě? Ne. ne! nevěřte -— nevěřte! Já matkou nikdy nebyla!...“ Na okamžik se odmlčela, načež vzpomínavě mumlala: „A přece — přece!... Vždyť se pamatují, ač už tomu tolik let! Našla jsem je v lese! — a přinesla si je domů... Oh! Jak bylo hezoučké — jako andělíček... Jak jsem je hýčkala a laskala a líbala!“ V tom svraštila hněvivě čelo. „Dítě! Dítě! Dejte mi moje dítě!“ vzkřikla zoufale a vztýčila se. jako by chtěla prchnouti. Páter vstal a nevěda si patrně rady, poohlédl se směrem k otevřeným dveřím, jimiž jsem se s lékařem díval, jako by si přál, aby jej lékař z trapné situace vysvobodil. Ale tento, vida, že vztýčivší se nemocná zase sklesla na židli, ani se nepohnul. Na několik okamžiků zavládla opět hrobové ticho, „Neslyšel jste?“ ozvala se nemocná, „Neslyšel jste zvuk pozauny? Oh! — strašný den už nadešel! Slyším vzlykot, pláč a úpění, až srdce usedá... Hroby se otvírají a mrtví – mrtví… Ne, ne — stojím na vrchu! Na pravo vrch a na levo vrch — a mezi nimi v dáli město, hořící město! Bouří… Blesk stíhá blesk — hřmění neustává... Ohlušující rachot a sykot — oh! — toť Praha! celá Praha v plamenu! A domy i kostely i paláce se boří a v moři krve plavou lidské hlavy... Poslední dnové lidstva nadešli!..“ Tvář blouznící ženy měla výraz bezměrného zděšení. Vypoulené, do prázdna upřené očí příšerně se leskly a chvílemi šlehl z nich blesk tlumené zběsilosti. Náhle se mrazivě zasmála a zajektavši zuby hrozivě se vztýčila. Páter, patrně uleknut, o krok couvnul a poohlédnuv se za sebe něco zamumlal. Avšak hned se zase obrátil k šílené, jako by se obával nějaké násilnosti a chtěl ji zameziti nebo se proti ní zabezpečiti. Tvář šílené, která stála bez hnutí, připadala mi v tu chvíli, jako by v ní byl výraz zděšení zkameněl. „Dovolte, milostivá paní!“ ozval se konečně páter tónem úzkostlivé laskavosti. Po tomto oslovení přeletí tvář šílené úšklebný úsměv, „Nic, nic!“ vykřikla a přitlumeným hlasem pokračovala: „A vy — vy se opovažujete? Vy, kterýž jste lhal — buď dřív nebo teď?... Ne, ne — já nejsem šílená! Nevěřte to! A kdo vám to praví, lže, jako jste lhal vy buď teď nebo dříve...“ Poslední slova jen zaúpěla a učinila pravou rukou odmítavý posuněk, jako by pátera odháněla nebo vybízela, aby poodstoupil. Na to o krok couvla; leč hned zase s přitlumeně jásavým výkřikem — postoupila a začala se točiti do kola, jako by tančila.	 Teprve nyní vyrazil lékař z vedlejší komnaty. Nenadále objevení se jeho šílenou patrně zarazilo. Stanula a s trpkým úsměvem upřela naň oči, jako by byla na rozpacích, smí-li či nesmí-li v tanci pokračovati. Lékař mlčky k ní přistoupil a dívaje se jí upřeně do očí položil opatrně dlaň pravé ruky na její hlavu. Usmála se jako dítě, jemuž otec významným posuňkem dává spokojenost svou na jevo, a sklonivši poněkud hlavu strpěla na ní ruku lékařovu po několik vteřin, Z nenadání se lehýnce zachvěla, jako by byla teprve nyní pocítila mírný tlak lékařovy ruky na své hlavě. Na to se poněkud přikrčila a proklouzla ze spod lékařovy ruky, tak že tato zůstala ještě okamžik natažena. „Nepřejete si, milostivá paní, vrátiti se zase do svého pokoje?“ ozval se lékař spustiv nataženou pravici. Přikývla, a lékař nabídnuv jí rámě opustil s ní komnatu. Páterův experiment byl ukončen a pro mne nebylo žádné pochybnosti více, — že beznadějně. Páter zůstal o samotě. Chvíli stál bez pohnutí upíraje zrak svůj na postranní dvéře, jimiž byl lékař s nemocnou odešel — a v tváři jeho jevilo se nejtrpčí, nejbolestnější zklamání, budící v duši mé nejupřímnější soustrast. Jak rád bych se byl prohlásil a třeba jen několika slovy pokusil se o útěchu, po jaké práhne každý, kdo zahanben a zdrcen zamyslí se nad náhlým zmarem něčeho, v co byl skládal nejsmělejší naděje! Ale připomenuv si lékařův zákaz setrval jsem bez hnutí. Po několika vteřinách však se mi zdálo, že pozorují, jak páterovi oko vlhne — a již jsem se chtěl přece prohlásí ti, když lékař opět vešel. Páter mu popošel váhavě několik kroků vstříc. „Odpusťte, pane doktore,“ vypravil ze sebe namáhavě a zajikl se. „Ah, nic nevadí, velebný pane!“ odtušil lékař. „Věřte, ani nevím, jak bych se omluvil,“ počal opět páter. „Není třeba!“ vpadl lékař. „Pokus se nezdařil — toť vše! Libo-li, navštivte mě při příležitosti! Vyměníme si o tom ještě své náhledy a možná, že bude lze pokus opakovati..“ „Myslíte?“ ozval se páter neobyčejně živě, „Vy sám tedy i po nezdařeném pokusu soudíte, že methoda má není aspoň naprosto beznadějná?“ „Vždyť pak k pokusu vůbec snad ani nedošlo?! Čeho jsem byl svědkem, zdálo se mi býti spíše jen pouhým preludiem!“ odtušil lékař, načež se k páterovi naklonil a pošeptav mu něco podal mu ruku. Neušlo mi, že ji páter stiskl s výrazem důvěry člověka, kterému nebyla odňata aspoň naděje veškerá. Po chvíli opustili oba komnatu. Zůstav o samotě nemohl jsem se ubrániti nejnepříjemnějšímu pocitu duševní prázdnoty, jaký se zmocňuje člověka po neobvyklém duševním napjetí, když předmět, jenž nás byl po delší čas zajímal, náhle zmizí. Vše, čeho jsem byl bezprostředně před tím očitým svědkem, ba i vše, co mě bylo již dříve v záležitosti nešťastné ženy tak zajímalo, zdálo se mi býti tak malicherné jako vyspělému muži všecky dětinské názory o světě a lidech, jimiž jej dobrodušní a světa neznalí pedagogové z mládí ukolébávají v mrákotné polosnění. Člověk, jenž zdá se nám býti již dávno bytostí známou a úplně prozkoumanou, stál tu přede mnou opět v jediném individuu jako odvěký problém, o jehož rozřešeni marně se pokoušíme. Všechno úsilí lidské vniknouti v podstatu vlastního já – vystihnouti vzájemnost ducha a hmoty a stanovití povšechná pravidla života, slovem veškeré to obdivuhodné úsilí lidského ducha vniknouti v taje přírody zdálo se mi býti tak bezúčelným, že mě až zamrazilo... Z té příčiny, přiznám se, nebylo mi nepříjemno, že jsem byl z meditace své příchodem lékaře vyrušen. „Nuže, co soudíte o páterově pokusu nyní?“ optal se lékař po výměně několika bezvýznamných úvodních slov, když jsme byli usedli v osvětlené komnatě na táž místa, jež byli před námi zaujímaly osoby našeho pozorování: lékař na místo páterovo, já na místo nešťastné ženy. Otázka ta mě sice nepřekvapila; ale přece jsem pokrčil pouze ramenoma. „Já to předvídal, ba byl jsem tím skoro jist,“ připomenul lékař. „A přece jste svolil k bezúčelnému experimentu?“ optal jsem se, „Příčina není tak prostá, jak by se snad zdálo,“ odtušil. „Máte-li dosti trpělivosti, vyložím vám nejen příčinu, ale i své náhledy o tom, čeho jste byl patrně očitým svědkem.“ Když jsem nejen přisvědčil, nýbrž snažně za to požádal, ujal se lékař slova: „Jak víte, shodli jsme se na tom, aby mně páter Vambeřický, až Buquoyův rukopis nalezne, navštívil. Učinil tak dříve, nežli jsem se nadál. Přiznám se, že jsem jej přijal s nedůvěrou. Domnívalť jsem se, že má na mysli některý z oněch zastaralých prostředků léčebných, jež, byla věda již dávno odsoudila a zavrhla, krátce že přichází jako duchovní, který se chce pokusiti o léčení výlučně dialektikou víry. Nicméně prodlením několik jen minut poznal jsem v něm jednoho z oněch vzácných kněží, kteří snad, ovšem jen sporadicky, vyskytují se jedině u nás v Čechách, kde byla k tomu půda od dávna zkypřena — duchovního s nepředpojatým názorem v svět, kněze myslitele zajímajícího se o vědu v nejpřesnějším a nejneúprosnějším slova toho smyslu. Získal a naklonil si mě několika přímo překvapujícími myšlenkami tou měrou, že jsem s největším interesem naslouchal, když počal1 rozvinovati své náhledy o léčební methodě dle Buquoyova rukopisu, jejž mi také doručil, abych se mohl sám přesvědčiti. Methoda sama není psychiatrům našich dob neznámou a přes to, že nepokládá ji věda za naprosto přesnou a ve všech případech vhodnou, osvědčila se aspoň v případech jednotlivých tak často, že v našem případě stála aspoň za pokus. Zakládáť se prostě na principu duševní vzájemnosti, snažíc se na duševně chorého působiti psychicky, tedy prostřednictvím ducha zdravého. Kdyby šlo vždy jen o duševní choroby bez porušení fysických orgánů duševních, nebylo by zajisté methody vhodnější; avšak právě proto, že bývá zpravidla opak toho — nemůže methoda ta prospívati nežli v případech nejlehčího a jaksi přechodného duševního ochuravění, jež by prodlením času za příznivých okolností tak jako tak pominulo samo sebou. Přes to vše nelze nebo správněji řečeno, netřeba zásady methody té podceňovati. Opírá se sice o basi dosti sypkou, nicméně přece aspoň někdy přímo zázračně pevnou. o důvěru — o pevnou, nezdolnou důvěru nemocného v lékaře a jeho lék, kterážto důvěra v praktické medicíně konává začasté pravé divy. Napomáhá-li v léčení sama o sobě nebo je-li pouze jen symptomem vracejícího se zdraví, není vědecky zjištěno a já také nechci o tom rozhodovat; ale nesčetné případy uzdravení tohoto druhu zdají se býti důkazem, že lékař, jenž si byl získal naprostou důvěru nemocného, a obzvláště duševně chorého k sobě a svému umění, může často učiniti o dalším průběhu choroby prognostikon příznivé. Přiznám se vám, že tajemnou moc methody té pocítil jsem jaksi sám na sobě a — hlavně tato vlastní má zkušenost přimněla mě k tomu, že přes to vše, že předvídal jsem neúspěch, svolil jsem posléze k pokusu přece. Když totiž páter začal rozvinovati své myšlenky, choval jsem k němu i k jeho methodě naprostou nedůvěru. Avšak páter v necelé půl hodině rozvinul tak zvláštní dar přesvědčující dialektiky, že nemohl jsem odolati neobyčejné převaze jeho ducha, dorážející na mne slovy a myšlenkami tak přesnými a přesvědčujícími, že zdálo se mi chvílemi, jako by mě byl ve všem všudy úplně podmanil, a dovedl mnou skoro dle libosti zápoliti. Přiznám se k tomu úpřímně a i dnes, když jsem jej opět slyšel a viděl mluviti k nemocné, přes všechny symptomy nasvědčující nezdaru léčebného pokusu, ovládal mě aspoň chvílemi podobný pocit, jako když jsem se poprvé nalézal pod vlivem přímo neodolatelné jeho dialektiky. Pokus tedy, nechati skoro až zázračnou tuto duševní moc a převahu působiti chvíli na chorou tuto dámu, zdál se mi býti tudíž netoliko dovolený, ale i záhodný. A tak se stalo, že mohli jsme býti dnes oba pokusu toho svědky, Nezdar pokusu, jak už jsem pravil, byl mnou sice předvídán; nicméně já sám jsem se nenadál, že pokusem tím bude klinické naše rozpoznám jaksi dotvrzeno. Se stanoviska pathognomického jest stav choré v celku velice přízniv. Možnost vyléčení, třeba jen dočasného nebo vůbec aspoň poochabnutí choroby není vyloučena; ba domnívám se, že dříve nebo později nadejde skutečně. Jak jste se sám přesvědčil, chová se nemocná normálně, Jak jste viděl dnes, tak jevívá se u ní choroba její občas i jindy. Trvám, že vám neušlo, jak pozorně, ba napjatě naslouchala páterovu výkladu, a myslím, že spočátku sotva jste postřehl nějakého symptomu, z něhož byste mohl souditi, že chorá slovům páterovým buď nerozumí nebo jich docela nechápe tak, jak byla míněna. Později ovšem se symptomy toho druhu začaly jeviti aspoň mně, když jsem věnoval všemu nejbystřejší pozornost. Spočátku ovšem sotva pozorovatelně, tak že jsem se nemohl domysliti příčiny; avšak když se symptomy množily a já zbystřil svou pozornost, postřehl jsem i nahodilou příčinu. Jak snad jste si sám také všimnul, seděla chorá na stolici přímo pod plynovým plamenem, jehož žár působil bezpochyby na ochuravělý mozek, že dostavilo se blouznění a později i výstřední chování. Trvám, že vám neušlo, kterak nemocná, když pronesla blouznivá slova o posledním soudu, prudce a hrozivě se vztýčila, a po chvíli — když totiž byla zbavena působení plynového plamenu na mozek — začala již zase stav věcí aspoň chápati, ba tak ostře rozlišovati pojmy, že jsem se toho v tak krátké době sám nenadál. Závěrečný pokus zatančiti, zdá se mi, byl jen dočasným zvratným symptomem záchvatu; neboť jak víte, když jsem plochou dlaň položil opatrně na hlavu choré, jevila v několika vteřinách přímo překvapující klid a po chvíli i dosti zřejmé vědomí o tom, co se s ní právě dělo. Naprosto normální stav ovšem snad se nedostavil ani nyní ještě; nicméně vše nasvědčuje, že nebude míti nezdařený pokus páterův pro chorou žádných následků. Vše, co jsem vám byl napověděl, zdá se mi býti nezvratným důkazem, že diagnosa naše jest správná. Choroba ženy té nevznikla dle všeho popudem duševních dojmů, nýbrž jest bezpochyby následkem dávno zapomenutého fysického poranění lebečného, jež bylo na hlavě choré zjištěno. Ráz blouznění jejího ovšem nás nesmí másti. Blouznění jest jen pouhým symptomem a ničím jiným. Že blouznívá nemocná o posledním soudu a vůbec předmětech náboženských, není žádným vědeckým důkazem, že zšílela následkem dojmů víry, že stavši se bigotní zahloubala se v nerozřešitelné záhady věrouky a proto že orgány její duševní ustaly v normální své činnosti. Naopak — právě ochabnutí, po případě ochuravění orgánův duševních zdá se mi býti příčinou, pro kterou zahloubávala se vždy více v nerozřešitelné záhady věrouky, až posléze — a to zajisté hlavně následkem zevních vlivů, dostavila se v Kajetánském chrámě za prudké bouře o kázání pátera Vambeřického o posledních dnech lidstva — nevyhnutelná a zcela přirozená katastrofa. Možná, že jste jako mnozí jiní, jiného náhledu; ale já jsem a zůstanu stoupencem vědecké věrouky: že nic neděje se v přírodě nepřirozeně, nýbrž že vše řídí se dle přesných, odvěkých a nezměnitelných zákonů a že tudíž i každý náš skutek, každá myšlenka a každý pocit jest následkem různých, pro nás nepostižitelných, abych tak řekl ryze inidividuelních vlivů, kterým se nikdo z nás neubrání. Vůle a rozhodnutí naše jsou latentní, závisíce jednak na jakosti našeho organismu, jednak na různých, již označených vlivech na náš organismus. A proto jsem pevně přesvědčen, že zdravý organismus odolá duševním vlivům všem, že nepodlehne ani dojmům nejmocnějším, kdežto organismus chorobný nebo třeba jen slabý a schoulostivělý vlivům těm podléhá do té míry, v jaké se odchyluje od normálnosti. A právě tím, že jest lidstvo naší doby v pravém slova smyslu tělesně degenerováno, t. j. že duševní ústroji nepoměrné většiny lidí jest více méně abnormální, vysvětluji si také všechny nepřirozenosti v životě jednotlivců i celých národů, ba i všechny ty nesčetné nesrovnalosti společenské, politické, umělecké atd., v kterýchž doposud ještě skoro až po krok se stápíme a jež poctiví snaživci s nepředpojatým názorem v svět, jenž jest jedině údělem aspoň poměrně zdravého mozkového ústrojí, marně se snaží učiniti aspoň snesitelnými.“ Lékař umlkl. Spočátku naslouchal jsem výkladu jeho s neobyčejným interesem, tak že jsem se skoro ani nepohnul a ani slůvka nepřeslechl. Později však zájem můj proti mé vůli ochabnul. Zdáloť se mi, jako bych přes všechnu případnost a přesnost výrazů přece jen nechápal všecko úplně, nebo jako bych cítil neobvyklou, vždy více se zmáhající únavu. Byl jsem tudíž rád, když lékař domluvil. „Pravda!“ přikývnul jsem, nevěda skoro ani, co bych měl na dlouhý výklad odpověděti. Zároveň jsem vstal. Avšak v 'témž okamžiku se mi v očích pozatmělo a já mírně zavrávoral. „Aj!“ zvolal lékař, „Bezmála byste byl sám na sobě v jisté míře demonstroval, čeho jsme byli svědky na choré dámě, Plynový plamen nad vaší hlavou — —“ Nedořekl. Nebylo také třeba. Porozuměl jsem a učinil několik kroků ku předu. „Nemyslíte, že by bylo nejlíp odročiti další na jindy?“ optal se lékař vstávaje. Přisvědčil jsem skoro apathicky a po výměně několika dalších otázek a odpovědí nejvšednějšího druhu opustili jsme komnatu. Teprve na svěžím vzduchu jsem poněkud pookřál, a dříve, nežli mě lékař doprovodil až ku vratům, zbudil se v mé duši ještě poslední zákmit zvědavosti, „A což Buquoyův vědecký elaborát, doktore! Četl jste jej?“ optal jsem se, „Ah, milý příteli!“ odtušil ledabyle, „V tomto vzhlede nemohu vám posloužiti. Rukopis mám a přiznám se vám, že pokoušel jsem se několikrát rozluštiti přímo barbarské hieroglify, ale marně. Nepodařilo se mí, nežli rozluštiti tu a tam nějakou větu. Elaborát jest psán v jazyku francouzském a podle všeho rovněž asi tak barbarskou frančinou jako jsou barbarské klikyháky rukopisu. Nevím tudíž o obsahu nic jiného, nežli co mi byl páter Vambeřický napověděl a co bezpochyby napověděl také vám. Dle všeho zdá se to býti přes všechny páterovy dithyramby přece jen nějaké pseudovědecké kuriosum. Přejete-li snad pokusiti se o jeho rozluštění sám, počkejte okamžik — já vám je přinesu...“ Slova ta, obzvláště ledabyle pohrdlivý ion, jakými byla pronesena, zapudil poslední zbytek mé zvědavosti. „Ah, nikoli! Děkuiji!“ odtušil jsem. „Anebo vám rukopis příležitostně pošlu, přejete-li si,“ doložil lékař, když jsme byli došli ku vratům, podávaje mi ruku. Stiskl jsem ji a rozloučil se. Několik okamžiků po té ubíral jsem se sám a sám pustou ulicí k domovu. Noc byla dle všeho již valně pokročila, a já ploužil se loudavě z ulice do ulice — unaven, jako zřídka kdy ve svém životě. Ani mi nenapadlo podívati na hodinky, a když pak na některé z nedalekých věží začaly biti hodiny, počítal jsem sice, ale nedopočetl... Tak skoro beze všeho interesu, apathicky a skoro bezmyšlenkovitě vracel jsem se z exkurse, od níž jsem si byl tolik sliboval. Nic, pranic mě více nezajímalo: ani nemocná, aniž páter, tím méně dávno zapomenutý, šlechtický podivín vševěda Buquoy, o jehož vědeckém elaborátu byl se střízlivý lékař tak bagatelně vyslovil, Chvílemi mě zajímal jen ještě sám lékař ale opakuji, jen — chvílemi. Neboť vše, co druhdy dráždilo moji zvědavost, zdálo se mi býti vysvětlitelno, tak že, upřímně pověděno, nevěděl jsem, nač bych se ho byl mohl snad ještě otázati... Octnuv se doma ulehl jsem a usnul za nedlouho tak tvrdě, že ani nevím, zdálo-li se mi v tu noc něco čili nic. A když jsem procitl, bylo mi, jako by osoby, s nimiž jsem se byl den před tím zabýval, vůbec ani neexistovaly. Minulo několik týdnů, aniž by se bylo v životě mém něco změnilo. Zapřáhnuv se opět v jařmo literární roboty, zapomněl jsem skoro na vše, co s prací mou přímo nesouviselo. Z té příčiny nebylo mi skoro ani vhod, když kdysi z rána přinesl listonoš nevelký balík a já rozpečetiv jej poznal, že to nejspíše rukopis Buquoyův. V připojeném kratinkém listě zvěstoval mi lékař, že připomenul si daný mi slib teprve den před tím, kdy byla dáma, kterou chtěl páter Vambeřický dle receptu Buquoyova uzdraviti, z ústavu choromyslných propuštěna a prosil za prominutí. Přeletnuv lístek obrátil jsem zřetel svůj k rukopisu. Byly to skutečně hieroglify. Vybledlé písmo s protivně špičatými a arabeskovitě proplítanými písmeny na drsném zažloutlém, plísní páchnoucím papíře — nejen nelákalo, nýbrž přímo odpuzovalo. Přes to probíral jsem listy odporného rukopisu se zálibou a skoro s piétou archeologického gourmanda, ba pokusil se také o čtení, vlastně o rozřešení některých vět. V brzku však jsem se přesvědčil, že měl lékař pravdu, když pravil, že jest elaborát psán rovněž tak barbarskou frančinou jako jsou barbarskými klikyháky rukopisu. Marně jsem se namáhal. Nerozřešilť jsem než jednotlivá slova, tu a tam pak také nějakou větu, z čehož ovšem nedalo se souditi na obsah. Věda, že řešení nečitelného písma není žádným zázrakem, že nutno se především vpraviti pracně v povšechný ráz písma, a vštípit! si v paměť neobvyklá jednotlivá písmena, k čemuž ku všemu jest potřebí klidu, trpělivostí a především času, kterého jsem neměl na zbyt, rozhodnul jsem se, že pokusím se o rozřešení hieroglifů později, až budu s literární prací svou hotov. Uložil jsem tedy rukopis do regálu mezi vlastní své starší a nejstarší rukopisy z dob studentských, a ujal se zase své práce. Když pak jsem jí po několika týdnech skončil, cítil jsem daleko větší potřebu oddechu, nežli vábení po řešení hieroglifů již pozapomenutého rukopisu. A tak zůstal rukopis, kde byl — a já poodpočinuv si jen asi dva dny zabral jsem se do nové práce a po ukončení jejím zase do jiné a na Buquoyův rukopis jsem skoro úplně zapomněl. A možná, že by byl zůstal i na dále mezi zaprášenými balíky, kdyby mi jej nebyla po několika měsících připamatovala příšerná událost. V červenci následujícího roku, buď přede dnem sv, Anny nebo po něm, rozzuřila se odpoledne nad Prahou prudká bouře. Po několika parných dnech zatáhla se k polednímu obloha tmavě modravými mraky protkanými špinavě zažloutlými prouhami a po polední živlové se rozpoutali. Bouře přihnala se s tak rapidní rychlostí a rozburácela se s takovou sběsilostí, že mnohým, obzvláště věřicím snadno se mohlo zdáti, že nadcházejí poslední okamžiky lidstva, jak líčí je stará legenda. Nejsem sice právě bázlivec, ale o bouři nemohu se nikdy zbaviti pocitu nejnepříjemnější tísně a úzkosti, který se někdy stupňuje skoro až k pošetilé bázní. Možná, že jsou toho příčinou citlivější nervy nebo snad okolnost, že jsem se kdysi seznámil se zdrcujícím účinkem blesku z bezprostředního blízka. Nechť však jest příčina jakákoli — o bouří jest mi vždycky nevolno, ba úzko aspoň tak dlouho, dokud se bouře nepřežene. A tak mi bylo i tentokráte — náhodou déle než obyčejně; neboť bouře opakovala se třikrát po sobě a trvala skoro do večera... Přečkal jsem jí, leže na pohovce ve svém pokojíku se spuštěnými záclonami, a teprve když doznívala, usedl jsem ku psacímu stolu, abych v přerušené práci pokračoval. Venku ještě pršelo; občas také ještě se zablesklo a dunivě zahřmělo — a já v náladě vždy svěžejší zapřádal se do myšlenek zcela jiných, nežli jakými jsem se byl zabýval před bouří. Marně snažil jsem se vpraviti v náladu původní. Nic naplat! Rozmrzen odhodil jsem konečně péro v úmyslu, že vyjdu si raději, jakmile přestane pršet, na procházku. V tom jsem byl vyrušen. Neznámý muž přinesl mi prosty vzkaz, abych navštívil pátera Vambeřického, možno-li, bez odkladu. Poslední dvě slova a okolnost, že byl posel úplně promoklý, a byl tudíž poslán v nejprudčím lijáku, poněkud mě zarazila. „Co se stalo?“ optal jsem se. Posel však mi nemohl dáti uspokojivé odpovědi. Nevěděl, nežli že byl poslán starým nějakým knězem od Kajetánů. Odebral jsem se tudíž k návštěvě pátera Vambeřického bez odkladu. Jelikož ještě poprchávalo, šel jsem co možná rychle a po necelých dvaceti minutách překročil jsem práh budovy, v které jsem byl před rokem několikráte prodlel se zájmem v pravdě neobyčejným. Vše bylo jako jindy: tiché a klidné jako v zátiší lidí, kteří byli světu odumřeli... Nic nenasvědčovalo jakékoli mimořádnosti... A přece, když jsem se octnul u dveří Vambeřického útulného bytu, bezděky jsem se zastavil, jako bych se byl přiblížil k místu neštěstí. V celi panovalo však hluboké ticho. Zaklepal jsem tudíž a na přitlumené „Vejděte!“ otevřel jsem dvéře. K nemalému překvapení mému nebyl páter, jako jindy – sám. Přes panující šero večerní, jež v některých koutech jizby přecházelo již v přítmí, rozeznal jsem na první pohled několik kněží seskupených tím způsobem, že zastiňovali úplně rozhled po celi. Zaražen stanul jsem u dveří, ku kterýmž se byly zraky skoro všech přítomných obrátily. Všichni zdáli se býti překvapeni. Nikdo se nepohnul, nikdo ani nehlesl. Teprve po chvíli popošel jeden z kněží ke mně a přitlumeným hlasem mě oslovil: „Přicházíte pozdě...“ „Co se stalo?“ vpadl jsem. „Bratr Ondřej — umírá. Ranila jej mrtvice.“ Dožil jsem se sice v životě svém již četných smutných překvapení, ale nenadálá zvěst ta mě zarazila, že nemohl jsem okamžitě ani promluviti. Za hlubokého ticha, rušeného v krátkých intervalech jen hrkavým chrapotem, jejž jsem byl o svém vstoupeni přeslechl, zaslechl jsem ze skupení pouze slova: „Veškerá lidská pomoc jest marna; právě se dostavuje agónie.“ Na ta slova skupení kněží poněkud se rozstoupilo. Přes panující šero rozeznal jsem při protější stěně lože a na něm pátera Vambeřického přikrytého bílým prostěradlem, Ležel bez hnutí obrácen tváří od jediného okna, jímž vnikalo do pokojíku tak matné světlo, že nebylo lze rozeznati nežli nejhrubší obrysy hlavy a tvář? Těsně u lože stál nad pátera poněkud nakloněn jediný muž-nekněz, — patrně lékař, jenž byl dle všeho vykonal svou povinnost a nyní již jen beznadějně sledoval symptomy nevyhnutelného konečného rozkladu. Beze slova postoupil jsem několik kroků blíže k loži, „Ještě v poledne byl úplně zdráv, ačkoli zasmušen jako v posledních šesti, sedmi měsících zpravidla,“ pravil ke mně jeden z páterův jaksi k vysvětlení, „Nikdo se nenadál, že by mohl býti tak blízek smrti.“ „A zde, ve své celi raněn mrtvící, velebný pane?“ optal jsem se. „Nikoli! Po obědě za nejprudší bouře odebral se do zahrady — a tam — v besídce při zdi — pod zámeckými schody... Snad víte, kde v okamžicích prázdně nejraději prodléval?“ Znal jsem prostou besídku s hustým stinným révovím nejen ze svých styků s páterem Vambeřickým, ale i z doby dřívější, kdy o bezúčelných potulkách po Malé Straně zadíval jsem se někdy s prostranství před postranním vchodem do hradčanského zámku přeš širokou nízkou zídku do prosté a přece pro kontemplativní povahy tak útulně vábné zahrady někdejšího Kajetánského domu. Závidívalť jsem vlastníkům nejen zahrádku, nýbrž i prostou besídku a nikdy bych se byl nenadál, že stanou se mi někdy tak smutně památnými. Nežli však jsem odpověděl, vztýčil se lékař nad ložem nachýlený a opakoval s klidem člověka na vše připraveného poslední slova: „Agonie se právě dostavila.“ Na opětné toto upomenutí všichni přítomní kněží poklekli a vykonavše tiše krátkou modlitbu vytratili se až na dva, kteří zůstali poblíž dveří, patrně v úmyslu, aby byli po ruce, kdyby bylo něčeho třeba. Teprve nyní věnoval mi pozornost lékař. „Žel, že jste přišel pozdě,“ pravil. „Nemocný přál si s vámi dle všeho promluviti ještě naposled o vážné nějaké záležitosti.“ „Lituji toho, pane doktore,“ připomenul jsem. „Když jsem byl zavolán,“ pokračoval lékař, „byl páter bez vědomí a jen s nadlidským namáháním a s použitím nejostřejších, osvěžujících a dráždících prostředků podařilo se nám přivésti jej na nějaký čas k sobě. Ještě asi před půl hodinou byl chvílemi aspoň poněkud při smyslech. Z trhaných nesouvislých vět vyrozuměl jsem několikrát, že se ptá, přišel-li jste už a přinesl-li neb opatřil-li jste po jeho nebo vašem přání něco, aby to nepřišlo v zmar. Co mínil, nevyrozuměl jsem; ale zdá se mi, že jde o nějakou knihu nebo rukopis.“ „Ah, vím, vím!“ vpadl jsem porozuměv. „Páter zajímal se o jakýsi starý rukopis hraběte Buquoye a přál si...“ „Ano, ano,“ vpadl nyní lékař do řeči mně. „Buquoyovo jméno pronesl několikrát...“ Pro mě nebylo tudíž žádné pochybnosti více, o čem chtěl se mnou umírající ještě promluviti a v okamžiku tom byl jsem pevně odhodlán, že vynasnažím se ze všech sil, abych hieroglifický rukopis rozluštil, a nepodaří-li se mi to, že odevzdám jej aspoň českému museu. Po výměně několika nedůležitých dotazů a odpovědí rozžehl jeden z páterů, kteří byli v jizbě zůstali, lampu a postavil ji na stůl poblíž lože. Teprve nyní bylo možno rozeznati v pokojíku skoro vše více méně jasně. Zrak můj utkvěl především na umírajícím. Ležel na znak, a když jsem naň poprvé pohlédl, úplně bez hnutí. Rázovitá, spíše odporná nežli příjemná tvář jeho měla doposud mračný výraz posledního zápasu. Horečně se lesknoucí oči byly příšerně upřeny do prázdna, ústa pootevřena, a čelo svraštěno. Chvílemi se zdálo, (jako by kolem úst pohrával trpce úšklebný úsměv, a hned zase jevila celá tvář ztrnulý a mrazivý klid voskové masky. Jen mocně se dmoucí prsa zdála se nasvědčovati, že houževnatý organismus umírajícího může ještě dlouho vzdorovati. Po chvíli zakroužil zrak můj bezděky a bezúčelně po jizbě. Byla poněkud v nepořádku; ale jinak vše jako jindy. I velký krucifix z kararského mramoru přímo proti loži umírajícího visel na stěně jako jediná okrasa jizby. Někdejší vábná útulnost jizby však byla za žlutavého osvětlení lampy, osvětlující výjev tak příšerný — ta tam. Vše zdálo se býti ponuré; ze všad zelo cosi jako mrazivá lhostejnost, ba bezcitnost. Zmocnil se mne nevylíčitelný pocit stísněnosti. Muž, pracující právě k smrti, nebyl mým přítelem. Nepoutaloť nás k sobě nic, co by bylo vzniklo v našich srdcích; ba přes jeho mnohostranné, v pravdě neobyčejné vzdělání a nepředpojatý názor světa, jehož aspoň přede mnou netajil, byl mi přece jen jaksi cizím... A přece mi bylo, jako bych stál u lože nejlepšího, nejdůvěrnějšího přítele, při jehož smrti sevře se člověku srdce křečovitou bolestí a oko se zalije slzou. Když jsem pohled na umírajícího po druhé, měl jsem oči zvlhlé a neviděl, než-li jako bych se díval závojem lehké mlhy. Přes to rozeznával jsem chvílemi i tvář umírajícího a postřehl, že pravá ruka jeho leží právě přikrčeně na bílém prostěradle a křečovitě se zatíná a zase otvírá. Bezděky šlehla duší mou vzpomínka na první moje setkání se s umírajícím a na bláhový pokus můj, kdy z pohybů ruky jeho ve zpovědníci snažil jsem se domysliti aspoň povšechného rázu hříchů, z nichž se tehda neznámá mi ještě dáma zpovídala. A podivno — některé z tehdejších myšlenek zbuzených ve mně páterovou mimikou ruky zdály se nyní, když jsem znal minulost zpovídavší se ženy, aspoň vzdáleně nasvědčovati pravdě. A skoro v témž okamžiku mi napadlo, že by i nyní z křečovitých pohybů umírajícího bylo snad možno domysliti se, jakého asi rázu jsou myšlenky neb aspoň poslední myšlenkové zákmity člověka v agonii. Myšlenka ta byla tak ostrá a zároveň ledová jako každá myšlenka vůbec, když šlehne v úplné své ryzosti bez jakýchkoli citových preludií mozkem a zaplašila citovou náladu mou v tak úžasně krátké době, že v několika vteřinách mohl jsem umírajícího pozorovati, jako bych nebyl ani zaslzel. Zadíval jsem se na křečovitě se zatínající a zase otvírající ruku skoro s ledovým interesem vědátora a věnoval jí po několik minut pozornost nejbystřejší. Náhle zůstala ruka jako v ztrnutí já postřehl namodrale černý pruh po jedné její straně. „Co to?“ obrátil jsem se k lékaři, ukázav na ruku umírajícího. Lékař mi porozuměl, „Ruka již černá a patrně zčerná skoro polovina celého těla,“ pravil nahlas, načež nahnuv se ke mně zašeptal: „Byl jsem požádán prohlásili případ za mrtvici. Umírající však byl o dnešní bouři v besídce zasažen bleskem. Slova ta působila na mne přímo příšerně. Zamrazilo mě, až jsem se zachvěl. Chvíli jsem ještě postál jako v náhlém ztrnutí, na to jsem podal mlčky lékaři ruku a opustil chvatně jizbu. Byl jsem tak vzrušen, že ani po třech dnech nemohl jsem se zúčastniti pohřbu páterova. Černající a křečovitě se zatínající a zase otvírající pravá ruka jeho, kterouž v životě svém tak často zbožnému lidu žehnával, tanula mi tehda, ba i po letech chvílemi tak živě na mysli, jako bych se na ni doposud díval... A vždy mě mrazilo... Úmrtím pátera Vambeřického ochaboval zájem můj na všem, co jsem se byl právě pokusil vylíčiti, tak rychle, že v několika týdnech utuchnul skoro úplně. Ze všeho zbylo jen nevyslovené přání páterovo v příčině Buquoyova rukopisu, a rozhodnutí mé pokusiti se o jeho rozluštění pronásledovalo mě po dlouhý čas jako výčitka zlého svědomí. Nesčetněkráte chtěl jsem rozhodnutí své provésti; ale vždy, kdykoli jsem zažloutlý rukopis shlédl, vyhoupla se před duševním zrakem mým zčernalá ruka. Pouhý pohled na rukopis působil na mne nepříjemně, a kdykoli jsem se ho jen dotknul, bylo mi, jako bych se ho štítil. Marně jsem se namáhal odpor svůj přemoci. Pokoušel jsem se o to v různých dobách denních: z rána i odpoledne a za jasných dnů nebo v době, kdy zdálo se mi, že nalézám se v náladě nejvhodnější. Nic naplat! I v nejpříznivější náladě nesvedl jsem více, nežli že jsem rukopis položil před sebe na stůl, chvíli se v listech jeho opatrně probíral a posléze s nechutí a odporem jej zase uložil, abych jej neměl vůbec ani na očích. Asi po roce konečně ochabnul zájem můj úplně a já i na Buquoyův rukopis konečně zapomněl. Tak míjel den po dni, týden po týdnu, ba rok po roce, až uplynulo skoro deset roků. Jsa nucen zapřáhnouti se opět v jařmo literárního nádennictví, neměl jsem času k jakýmkoli extravagancím a nejméně k meditacím o záhadách, jakýmiž se před půl stoletím a dříve bavíval hrabě Jiří Buquoy, jež za našich dob již zřídka koho zajímají. Nám moderním a nejmodernějším lidem někdejší Faustové všech odrůd, ať filosofové, vědátoři nebo básníci — už dávno neimponují. Pokládajíce universálnost vědění a úsilí po vystižení všech tajův přírody za utopie dali jsme na mnoze přednost bádání a práci odborné a jako specialisté odbýváme každou povšechnost, zvrhávající se tak často v povrchnost, více méně po zásluze útrpným úsměvem. Oddav se, nebo správněji řečeno, jsa nucen oddali se před dvěma lety podobné práci duševní, zapomněl jsem na vše, co s prací mou nesouviselo, a pracoval s neúmorným úsilím o studii, která se mi zdála býti v ohledu kulturně literárním a uměleckém nad míru důležitou. Avšak když jsem jí dokončil a tu a tam nabízel k otištění, pokrčeno nad ní ramenoma, a byla mi s obvyklou zdvořilou omluvou, že to „není práce pro naše obecenstvo,“ vracena. Nebylo ti sice v mé literární praxi ani poprvé a na jisto to také není naposled; neboť my bláhoví tvrdohlavci, kteří se ze všech sil vzpíráme havěti právě panujícím vkusům velkého obecenstva, musíme býti vždycky přípraveni, že obecenstvo to přejde přes nás prostě k dennímu pořádku. Avšak, což naplat těšiti se nadějí, že snad — a na osudné slůvko snad kladu důraz obzvláštní — bude snaha naše uznána aspoň příštími generacemi, když po celoroční takořka práci uvízne člověk na písku, když vyčerpav všechny své zálohy a veškeren úvěr stojí bez rady i bez pomoci nad balíkem pokaňkaného žloutnoucího papíru, který jest aspoň prozatím bez ceny a nezpeněží se snad ani po letech? Nevím, může-li se čtenář vpraviti v duševní stav takového literáta jako člověka; ale ubezpečuji jej, že bych mu nikdy již z pouhého samaritánství nepřál, aby se mohl pochlubiti, že byl někdy nucen vydati se v létě, tedy za mrtvé saisony na bludnou cestu: vyprositi, po případě vyžebrati si nějakou zálohu na holou dlaň. Výprava taková jest i otužilým v těch věcech kozákům vždycky krušná, obzvláště v době nejnovější. Poměry naše literární v poslední době v ohledu sociálním nápadně se pozměnily. Ještě před desíti a méně lety byly zálohy na původní práce literární skoro v modě; leč od té doby, co cizozemská hyperprodukce tak utěšeně zaplavuje literární trh náš, že jest už skoro lhostejno, co a jak se překládá — triumfují překladatelé, a zálohy na práce původní vyšly z mody. Jenom tu a tam nalézá se ještě nějaký staromodní Samaritán-nakladatel nebo redaktor, který přes obvyklý nyní mrav a zvyk — zálohy pod žádnou záminkou a podmínkou neposkytnouti — přece se dá v slabé chvíli aspoň někdy pohnouti k milosrdenství. Vypravil jsem se tedy k těmto několika svým dobrodincům, kteří mi byli z tísně již často vypomohli, a pochodil – jak v mrtvé saisoně letní jinak ani býti nemůže svrchovaně smutně. Jeden nakladatel byl na cestách, jiný v lázních, třetí na svém letohrádku a čtvrtý právě kamsi odešel, aniž kdo věděl, kam a kdy se vrátí. Jeden redaktor odejel na venkov, druhý se dal zapřít a třetí meškal už týden na prázdninách. Těmito sedmi byli všichni moji osvědčení dobrodinci vyčerpání. Pokusil jsem se tudíž na zdař bůh u firmy, která mi doposud ještě nikdy tne vypomohla, poněvadž jsem jí za to ještě nikdy nežádal. Chefa jsem sice na štěstí stihl; ale — prosím vás! — v mrtvé saisoně, kdy celý vzdělaný svět český jest na potulkách a nikdo knih nekupuje! Odbyl mě s onou galantní omluvou, po případě výmluvou, proti které se nedá z obchodního stanoviska praničeho namítati. Přes to jsem přece ještě nepozbýval naděje úplně. „Možná, že potkáš náhodou někoho, kdo by snad...“ pomyslil jsem si, A s vytrvalostí hodnou vyškoleného dlažbošlapa zahájil jsem slídivě číhavou promenádu po pražském korsu. Více nežli desetkrát přešel jsem za dusného parna od řetězového mostu až ku Prašné bráně a nazpět; ale nepotkal a nevyslídil nikoho, koho bych byl mohl vůbec jen osloviti, neřkuli – – Přirozenoť, že o trudné promenádě té rojily se v hlavě mé myšlenky, o nichž lidé žijící v tak zvaných urovnaných poměrech nemají ani potuchy. Od devíti hodin dopoledne do čtyř odpoledne promarněno sedm hodin drahocenného času, a já posud ještě v úpalu slunečním patroloval. V tom; vyšel z jedné z postranních ulic Starého města, k níž jsem byl náhodou došel, pohřební průvod. Stanuv zadíval jsem se na průvod v nejprosaičtějším úmyslu, nezahlédnu-li nějakého známého. První pohled mne poučil, že to pohřeb zámožné osoby. Vše zářilo nádherou. Povoz se spoustou skvostných věnců s drahocennými fábory — div se pod jich tíží neprolomil. Za pohřebním vozem ubíral se obstarožný prošedivělý pán po boku dragounského důstojníka, a za těmi nepřehledný zástup pražské inteligence a konečně dlouhá rada kočárů. Nechal jsem skoro celý průvod podle sebe přejiti, aniž bych byl zahlédl jen jediné osoby, po jaké jsem slídil — až tu náhodou kmitnul podle mne poloznámý advokát, ubírající se zavěšen na rámě jakéhosi úředníka v uniformě. Pozdravil, a já přidružil se k průvodu v úmyslu zkusili své štěstí, jakmile by advokát osaměl. Ubíraje se těsně za ním a uniformovaným jeho soudruhem, zaslechl jsem občas také, o čem tiše hovořili a co mne naprosto nezajímalo. Za hovoru šli však rychleji nežli ostatní a tak se stalo, že dříve nežli průvod zabočil na Václavské náměstí, ubírali se v první řadě zástupu těsně za obstarožným pánem a dragounským důstojníkem, kteří šli přímo za rakví. „A podívejte se, doktore,“ zaslechl jsem po chvíli šeptati úředníka. „Totě frapantní podobnost — ne?“ „Jaká?“ táže se doktor. „Nu, zde před námi — otec a syn! Člověk by ani nevěřil, že může býti podobnost – –“ Více jsem neslyšel, ale věnoval sám pozornost oběma mužům před námi. A skutečně — podobnost byla až nápadná: nejen držení těla, ale i chůze, ba i zadní část hlav a především frapantně odchlípnuté uši — na první pohled musil každý poznati, že to otec a syn. „A víte-liž,“ zašeptal po chvíli advokát úředníkovi, „že před lety kolovala i utrhačná pověst toho smyslu, že otcem tohoto syna jest někdo jiný a že matka z toho zšílela...“ Teprve těmito slovy upozorněn, zadíval jsem se na epitaf na pohřebním voze a po několika minutách, když větřík poodhrnul široké fábory věnce nad epitafem, přečetl jsem jméno ženy, která před více nežli desíti lety v chrámě Kajetánském o kázání pátera Vambeřického zšílela. Možnoť se domysliti, s jakým interesem sledoval jsem další rozmluvu obou mužů přede mnou; ale nepostřehl jsem z ní nežli několik úryvků. „Co na tom pravdy, nevím,“ šeptal advokát, „ale příjemné to pro manžela asi nebylo. Žena zůstala bigotní i po propuštění z ústavu choromyslných... A syna svého nikdy nespatřila...“ „A jakou chorobou, prosím vás, zemřela?“ optal se úředník. „Pravšedním zánětem plic, jejž prý si uhnala o nějakém procesí... Přišla pozdě, když už bylo procesí opustilo chrám, a chtíc je dohoniti —“ Další jsem přeslechl a postřehl jen ještě následující slova advokátova: „Utrhačnost lidská způsobila otci i synovi dosti nepříjemností, až posléze přesně vědecky zjištěno, že vše to byla pouhá pomluva...“ Když dospěl pohřební průvod na rozhraní Prahy a Vinohradů, stanul, a já popošel, abych otce a syna, nežli vsednou do povozu, spatřil tváří v tvář. Podobnost tváří nebyla sice nápadnou; ale při bedlivějším pozorování nedala se popírati. Tvář mladého důstojníka však alespoň mně — přece jen připomínala vzdáleně také některými rysy tvář pátera Vambeřického. jen že vlas nebyl tak ryšavý. Patrně prodlením let poněkud zhnědnul. Zatím, co jsem věnoval pozornost otci a synovi, pozapomněl jsem na vlastní účel svého přidružení se k pohřebnímu průvodu. Když pak někteří vsedli do kočárův a jíní se začali rozcházeti, poohlédl jsem se po poloznámém advokátovi; ale on i jeho soudruh byli zmizeli. Nezbylo mi než obrátiti se k domovu. Na zpáteční cestě ovšem jsem také neopomenul slíditi po nějaké obětní bytosti; ale pražský můj svět byl tenkráte jako zaklet. Přirozenoť, že přes to vše, že byl jasný den a obloha skoro bez obláčků, zdálo se mi být vše nevlídné a ponuré jako za pošmurných dnů listopadových a že mi byli i neznámí a poloznámí lidé, jež jsem potkával, do duše protivní. Znaven a rozmrzen vrátil jsem se konečně k večeru domů a snažil se oddati se s resignací v nezbytnost. Avšak — co počít? Žhavý proud roztrpčujících myšlenek vířil mojí hlavou a marné bylo úsilí namluviti si, že zítra snad budu šťastnější... „Ale — kde a jak?“ šlehalo mi každou chvíli rozpáleným mozkem a zžíravá beznadějnost vždy více mne opanovávala. Napadaly mi myšlenky a vzpomínky neprotivnější. „Proč — proč nevyješ s vlky a nemňoukáš s módními právě koťaty!?“ káral jsem sama sebe. „Nechceš-li hověti právě panujícímu vkusu, po jakém právu žádáš, aby hověl on tobě? Což pak musíš ustavičně chtít hlavou prorážet zeď a nedělat nikomu a v ničem koncesí? Ne, ne. tvrdohlavče! Obrat jest nevyhnutelný. Musíš se podrobit! Musíš sklonit hlavu před suvérénností právě panujícího vkusu a začít činnost novou — módní, nepoměrně výnosnější...“ Nicméně ani tyto a podobné reflexe, ba ani pevné rozhodnutí, že stanu se příštím dnem počínaje tak zvaným literátem praktickým, že povypomohu třeba tu a tam i nějakou reklamičkou atd., rozjitřenost moji nekonejšily; naopak ještě více jí rozpalovaly. „Co počít — aspoň pro okamžik?“ hučelo mi v uších s neúprosností bezcitného věřitele dorážejícího na bezodkladné zaplacení. Duševní stav můj přecházel vždy více v onen podivný druh polonepříčetnosti, kdy Člověku všechno se hnusí, kdy se mu zdá, že jest ku každé práci, ba ku každému rozhodnutí naprosto neschopen a — přece cítí, že pracuje duševně přímo horečně a že by byl schopen snad i práce nadlidské. kdyby se pro nějakou mohl vůbec jen rozhodnouti. Náhle šlehl duší mou nejvšednější nápad. „Což kdyby jsi se pokusili o nějakou práci na kvap!?“ pomyslil jsem si. „O zpracování nějaké zapomenuté myšlenky neb o provedení nějakého starého plánu — třeba z dob literárního dětství?“ A bez odkladu začal jsem brakovati starší í nejstarší rukopisné balíky a balíčky, jichž se mi bylo prodlením skoro čtyřiceti let nahromadila taková spousta, že se v nich už dávno nevyznám a mnohý mi připadá jako antikvarní škvár nejodpornějšího druhu. Zatím bylo se již skoro úplně sešeřilo. Horečná snaha vyslíditi co možná rychle nejvhodnější rukopisný pokus vždy více mě unavovala a již jsem se domníval, že musím v práci ustátí, když vytáhl jsem ze spousty balíků posud neprohraných balíček na povrchu skoro již zetlelý a poznal zapomenutý klikyhákovitý rukopis Buquoyův. V nastalém šeru nečinil na mne dojmu odporného jako před lety a přes to, že jsem si připomenul někdejší marné své úsilí hieroglify ty rozluštiti, podrážděna v mimořádném duševním rozpoložení mém vzdorovitost má tou měrou, že rozhodnul jsem se pokusiti se o rozluštěni poznovu, Hodiv rukopis na psací stůl a rozsvítiv lampu shledal jsem, že jsou jednotlivé listy již prožrány moly a tu a tam tak setlelé, že se mi pod rukou rozpadávaly. Zasmušil jsem se jako při pohledu na drolící se relikvii, o níž jsme přesvědčeni, že nelze ji více zachovati a že by bylo nejlíp vhoditi ji do ohně. Ale přece jsem zasedl ku stolu a počal opatrně převraceti jednotlivé listy. Tu a tam utkvěl zrak můj déle na nějakém slově... Však co to?... Já slovo přečetl... Ba více — já rozluštil skoro hravě i dvě tři následující slova — a domyslil se celé věty! První nahodilý šťastný pokus podráždil moji odvahu a v necelé půl hodině podařilo se mi v mimořádném duševním stavu, oč jsem se byl druhdy v střízlivém rozpoložení mysli několikrát marně pokoušel: Vpravilť jsem se v ráz písma a vštípil sobě jednotlivá písmena, od obyčejného písma odchylná a arabeskovitě k nepoznání zhyzděná, v té míře, že spočátku pomalu a namáhavě, ale později již aspoň poměrně uspokojivě mohl jsem čísti, po případě třeba jen slabikovati. Opus byl skutečně pravé stylistické kuriosum, ba skoro monstrum, plné temných, někdy i naprosto nesrozumitelných vět vyšperkovaných zdánlivě bezúčelně nahromaděnými epithety a různými slovními nestvůrnosti. A přece — když se i podařilo vyloupnouti z kuriosní slohové slupky myšlenkové jádro, nemohl jsem v dalším řešení ustati a jako tajemnou mocí nutkán snažil jsem se s napjetím všech sil domysliti se aspoň smyslu. Četl jsem, slabikoval, dechiffroval a kombinoval hodinu dvě, ba snad i tři a zabral se do podivínské práce tou měrou, že jsem na vše kolem sebe zapomněl a skoro si ani již nebyl vědom, k jakému účelu svízelnou práci tu podnikám. Po krátkém všeobecném úvodu, v kterémž s neobyčejnou obeznalostí v kulturních a politických dějinách různých národův poukázáno k tomu, kterak mnohá náboženství, jež přec měla býti lidem spásou, zvrhla se v mnohých svých zásadních věroukách v sběsilé šílení, jemuž padly miliony životů lidských za oběť pokoušel se autor statistickými daty, tedy neúprosnými číslicemi dokázati, v jakém nepoměru nalézá se počet nešťastných obětí náboženské šílenosti u porovnání s pranepatrným počtem šílenců, o nichž zjištěno, že vedli původně život, když právě ne protináboženský, tedy aspoň indiferentní. A zejména za našich dnů, jak praví hrabě Buquoy, (což nutno nyní čisti: před více nežli půl stoletím,) přibývá nešťastných těchto obětí zejména v osvícené Francii a jiných kulturních zemích v tak povážlivé míře, žeť už dávno povinností poctivé vědy, aby s napjetím veškerých svých sil snažila se najiti a po případě jen použiti všech již existujících prostředků, když právě ne k úplnému vyhlazení, tedy aspoň k obmezení vzniku duševních chorob tohoto druhu. Avšak vědátoři našich dob jako by neměli smyslu pro vlastní účel vědy: bádají a pracují takřka výhradně pro samu vědu, pro sebe a své kolegy — a lid, národové odkájejí se doposud jen na pouhých vědeckých odpadcích a nebo vychovávají se po zásadách tak zvané vědy úřední, která nebyla a není ničím jiným nežli zkornatělým systémem duševní ztrnulosti. Vědátoři našich dnů chovají se doposud jako adepti středověku, kteří pěstovali svou pseudovědu s veškerou tajemností černokněžníkův a nedopustili, aby lid ponahlédl za oponu, za kterouž mu připravován klam a mam. Poctiví vědátoři našich dob ovšem za tajemnou oponou vědy klamu a mamu neholdují, ba oni z vymoženosti věd rozhazují mezi lid i mnohé drobty, učíce, na př. v kolik tříd a druhů rozlišují se živoci, rostliny i nerosty, popisuji je a vypočítávají různé jejích vlastnosti atd.; avšak vlastní duch přírody jest lidu doposud skoro čirým tajemstvím... A proto po mém náhledu — tak obrovská armáda nešťastníků, kteří bez správného kompasu životního místo života rozumných bytostí důstojného na nejvýše jen živoří a zpravidla v bludech se utápějí...
Slovem vědátoři našich dnů doposud se nevymanili z bařin vědy úřední a slouží skoro výlučně jen těm, kdož z úřední vědy kují prostředky k udržení lidu a národův v zatemnělosti a pouhém živoření. Odvěké klamy a bludy trčí doposud v osvícený náš věk jako příšerné majáky z dob temnoty a zaslepenosti — a nikde nebo skoro nikde nepozoruji, že by věda vystupovala s náležitou rázností k jich rozptýlení. Naopak — tu a tam věda sama přičiňuje se různými hypothesami k jích opodstatnění. Člověk není stvořen k hoří a bolestem ani na tomto světě, tím méně v záhrobí, o němž nelze vědecky vůbec ani diskutovati. Děsiti člověka, obzvláště pak člověka nevzdělaného nebo předpojatého, příšernými líčeními legendárními jest rovněž tak nepromijítelným hříchem páchaným na zdravém rozumu lidském jako děsiti člověka rovněž tak příšernými, ne-li příšernějšími vědeckými hypothesami, jako se byli o to pokusili mnozí učenci, mezi kterýmiž učenci francouzští zaujímají jedno z předních míst. Možná sice, slovutní pánové, že některá z vašich hrůzných theorií o posledních dnech lidstva časem svým se vyplní; ale theorie toho druhu nejsou vyčerpány a já, věřte, již vzhledem k prostému, nevzdělanému lidu dal bych vždycky přednost theorii a hypothese opáčného druhu, nežli jsou ony, jimiž bylo dle statistických dat tolik milionů ubožáků veštváno v tenata šíleností. Ukrutná nelidskost náboženských legend a vědeckých hypothes musí býti poctivou vědou podlomena a nahražena, když právě ne názorem nejslunnějším, tedy aspoň lidskostí, jaké je v pravdě vzdělaný člověk vůbec schopen. A proto snažím se v této stati rozvinouti jednak své zásady v příčině zamezení vzniku náboženské šílenosti, jednak pak vzhledem k methodě, jakou by po mém náhledu nejsnáze bylo lze choroby toho druhu léčiti, a posléze chci rozvinouti i obraz posledních dnů lidstva, jak jej diktuje věda lidskosti. Po té autor spisu naznačené zásady své podrobně a přesvědčivě rozvinoval. Přiznám se, že mne zřídka kdy nějaký zcela jasně a duchu mému úplně přístupně psaný spis tak zajímal jako tento elaborát zapomenutého vševědy jehož smysl musil jsem slovo za slovem namáhavě z kuriosního stylistického obalu dříve vylup ováti. Zabral jsem se v namáhavé a přece tak zajímavé řešení s takovou zaníceností, že jsem si hrubě ani nevšimnul, že půlnoc byla už dávno minula a že venku spustil se svěží deštík, jenž občas skoro příšerně v okno mé pracovny pobubnovával. Avšak asi po hodině přihlásila se po neobyčejném duševním napjetí přece tělesná únava ku svému právu. Řešení zajímavého smyslu jednotlivých vět stávalo se vždy obtížnějším, tak že chvílemi i můj interes poochaboval, a já skloniv hlavu nad rukopis a podepřev si ji rukou chtěl jsem o přečtené právě větě přemýšleti a po chvíli postřehl, že — podřimuji. Několikrát snažil jsem se probrati z dřímoty a pokračoval v neobvyklé práci; ale posléze sklonil jsem hlavu nad stůl a opřev ji o loket, usnul jsem skutečně. Z přeháňkových mlhavých snů prvopočátečních nezachytil jsem ani jediného v souvislosti. Zdálo se mi, jako bych se kamsi propadal do tajemné a nekonečné hloubky — spočátku lhostejně, později však vždy s větší úzkostí, až se mi zdálo — že hrozí mi nějaké nebezpečí a já úzskostí a strachem jektám zuby... Náhle se mi zdálo, že ležím v neznámých lomech, kde se byl na mne se skály sřítil obrovský balván a já marně se namáhám vyprostili se nebo se aspoň zbavit! tíže na svých prsou Zmocnila se mne bezměrná úzkost, že zahynu, a přece zase jsem se nemohl ubránili poloslastnému pocitu, že bude konečně přece již konec dosavadního životního zápasu neustálého popichování a ubodávání špendlíčkem — všedního den co den k omrzení se opakujícího ulehání ku spánku a probouzení se k piplavé práci, která člověka ani neuživí. Po chvíli situace se změnila. Sedím za svým psacím stolem a dívám se oknem ven, kde byla se rozzuřila prudká bouře noční. Vichr úpí a sténá a mrskaje dešťové kapky do okna řinčí okenicemi, jako by je chtěl vypáčiti. Blesk stíhá blesk, hřmění takořka neustává a já k vlastnímu podivení svému sedím zcela bez bázně a bez úzkostí, jako bych se díval do klidné přírody. V tom — co to? Chvíli jest před oknem čirá tma, načež vystupují ze tmy Vždy zřetelnější obrysy lidské postavy. Napínám zrak... Připomínám si, že bydlím ve třetím patře a proto že nemohu viděti před oknem člověka. A přece pozoruji, že přiblížil se již až k oknu, že je otvírá — a otevřeným oknem že vstupuje ke mně do pokoje – páter Vambeřický... „Ajta! konečně jednou v životě mém skutečný přízrak!“- [JS9]pomyslil jsem si, připomenuv si, že jsem ještě nikdy neměl žádného vidění. Páter však byl sátím usedl na stolici a dívaje se mi upřímně do očí, nadzvedl jako k žehnání pravou ruku — černou jak uhel... Zamrazilo mne; ale přece jsem se opanoval, „Což pak jste, velebný pane, neumřel?“ optal jsem se. Přikývnul smutně a mlčky. „Toť byste už musil býti dávno setlelý,“ připomínám. „Vždyť už tomu asi deset roků...“ Opět mlčky přikývnul a učinil káravý posuněk, jako by mne něčím varoval. V tom se mi zdá, že se probouzím... Sedím za psacím svým stolem a právě nadzvedám hlavu. Bílý den, vlastně růžové jitro krásného letního dne dívá se mi oknem do jižbičky — smavě a svěže, jako snad doposud ještě nikdy. Rozhlížím se kolem a snažím se připamatovati si, co jsem před tím usnutím dělal. — A nic, pranic se nedivím, že vidím před sebou na stole zažloutlé lístky Buquoyova rukopisu. Ale divím se, že je mi tak svěže, jako snad ještě nikdy — že necítím žádné únavy, aniž sebe nepatrnější lenivosti, jaká se zpravidla zmocňuje člověka bezprostředně po procitnutí — že jest mi, jako by mne ovíval nejsvěžejší horský vzduch, ba. jako bych neměl žádných, pražádných starostí — slovem jako bych byl v pravém slova smyslu tělesně í duševně obrozen. Nahnuv se poněkud nad rukopis na stole, probírám se chvíli v lístkách. Zrak můj utkvěl na (jednom slově — a již počínám čísti – lehce a hravě, jako praobyčejné a úplně čitelné písmo krasopisné... Bezděky mi napadá: „Čím to, když ještě před usnutím činilo mi čtení obtíže“ — a odpovídám sám sobě: „Jakž jinak!? Byls rozladěn, rozmrzen a unaven, neb aspoň duševně rozptýlen...“ Chvíli čtu se zájmem vždy větším a nemohu se ubrániti příjemnému pocitu, jaký se zmocňuje člověka, když po delším namáhání vpraviti se v nesnadnou duševní práci konečně postřehne, že cíle svého dosáhl a odbývá práci takořka hravě. Náhle jsem se na okamžik zamyslil. Duší mou šlehlo několik milých, ba přemilých vzpomínek z dávných let, kdy bůže lásky ještě tak svůdně se usmívalo... A co se nestalo skoro již po třicet roků, stalo se nyní... Vztáhnuv ruku po kousku čistého papíru a po tužce začal jsem ledabyle čmařikovati a v několika minutách četl jsem na lístku erotickou píseň — čistou a jasnou, jako v nejslastnější lyrické náladě na papír přímo vdechnutou. Nevylíčitelně slastné uspokojení rozvlnilo na chvíli mé srdce jako zamilovanému jinochu, když čte první milostný lístek od své nejmilejší... Pokochav se chvíli v neobvyklém u mně pocitu rozhlédl jsem se opět kolem. Vše skvělo se a zářilo v plném a nad míru svěžím jasu ranního slunce. I reflex sluneční zdál se býti jasnější než kdy jindy — ba i svetšelé předměty ve stínu připadaly mi jako nové neb aspoň pečlivě oprášené a očištěné. Vstav od stolu přešel jsem několikrát po pokoji, načež zastaviv se před oknem zadíval jsem se ven — do tiché všední ulice. I venku pozoruji tutéž ha zdánlivě ještě větší svěžest nežli kolem sebe v pokoji. Vše zdá se býti jako obnoveno, každý dům jako znovu obílen, každé okno jako z křišťálového skla... Tak divuplně působil neobvyklý jas ranního slunce! Jen nad jedinou abnormálností jsem se na chvíli zamyslil. V jednom z oken protějšího domu, za nímž jsem ještě den před tím viděl několik svěžích rhododendronů v plném květu, spatřil jsem nyní podobné květiny, ale bez květů, pouvadlé, ba některé se žlutými listy a jiné docela bez listů, jen holé pně... Napadlo mi, že byly svěží květiny nejspíše vyměněny za vadnoucí a uvadlé nebo že se mýlím, t, j. že se domnívám, jako bych si byl svěžích květin všimnul den před tím a zatím že jsem se na ně nebyl podíval po několik dní, v kteréžto době, nebyvše zality, uvadly. V tom objevila se v okně nad rhododendrony dívčí hlavinka. Znal jsem a vídal ji skoro již po celý rok den co den u okna a vždy tak bledou, smutnou, ba zamračenou, jako by ubohé dívce srdce usvádalo nebo smrt již vždy urputněji kynula... Avšak tentokráte vidím nebo domnívám se viděti tvářinku nepoměrně svěžejší, zarůžovělá líčka, veselá, blahem zářící očka a kolem úzkých rtíků úsměv svrchovaného štěstí. „Patrně konečně dosáhla, po čem srdce její práhlo, nebo vyváznuvši šťastně z dlouhé choroby, rapidně se pozdravuje,“ pomyslil jsem si, nemoha se vynadívati na miloučkou tvářinku nad svadlými a vadnoucími rhododendrony. Po chvíli vidím, jak dívka smutně hlavou přikývla a kterak bílá ručka malou konévkou květiny pečlivě zalévá... Možná, že by mě byl všední idylický obrázek déle zajímal; ale v tom šlehla duší mou vzpomínka na včerejší smutnou mojí exkursí po záloze. Avšak podivno — vzpomínka šlehla duší mou beze vší trpkosti, ba jako vzpomínka skoro až milá. Z připomenutí, že jsem bez existenčních prostředku a že pro okamžik skutečně nevím, jak si dopomoci k několika jen zlatým, nikterak mě nezarazilo, aniž zarmoutilo. Naopak: naplnilo mě jaksi i důvěrou, že vypravím-li se na podobnou exkursí dnes, musím se vrátiti uspokojen. A bez odkladu jsem se rozhodnul, že se vypravím. V několika minutách jsem byl připraven a skoro až vesele sestupoval po schodech. Jednou mi sice kmitla mozkem myšlenka že vlastně ani nevím, kam se obrátím; ale pouze jen kmitla. Šel jsem na zdař bůh a přece s bezpečnou nadějí, že pochodím. A pochodil jsem dříve, nežli jsem se mohl nadíti. Sotva jsem překročil prah domu, zastoupil mi cestu redaktor, kterýž se mi dal před tím zapříti. Obyčejně mračný výraz jeho tváře zahnědlé pletí vyměněn za výraz laskavé ochoty, ba i pleť zdála se mi svěžejší než obyčejně. „Dobře, že se s vámi setkávám,“ oslovuje mě bez pozdravení a chraplavý jindy jeho hlas zní skoro zvonivě jako baryton kovového timbru, „Byl prý 'jste včera u mně a já — upřímně se vám vyznám — z neznámé mi příčiny dal se zapříti. Napadlo mi však, že snad si něco přejete a proto přicházím pozeptati se,“ Udiven naslouchám a divím se nejen svěžímu vzezření redaktora, nýbrž i neobvyklé u něho upřímnosti a pokládám za svou povinnost odplatiti ji stejnou upřímností. Několika slovy mu zvěstuji, že jsem jej chtěl poprosit o nějakou zálohu. „Mnoho-li si přejete?“ vpadl mi do řeči skoro netrpěliv. Pověděl jsem a skoro obratem ruky měl jsem žádanou zálohu ve své peněžence. „Však odpusťte, musím ještě nějakou záležitost vyřídit!“ praví redaktor podávaje mi na rozloučenou ruku, „A jakého genru práci si přejete?“ ptám se ještě, „Ah, genre jest lhostejný! — Napište, co vám libo? — Vždyť se v tom vyznáte!...“ „A kdy si přejete, abych vám práci dodal, neb aspoň zaslal začátek?“ „Jak vám libo — kdykoli — podle nálady a chutí!“ odpovídá a stisknuv mi přátelsky ruku kvapně odchází. Udiven dívám se za ním, jak statně si vykračuje, jako by byl obvyklou svou kejklavou chůzi buď odložil nebo se namáhal jíti co možná lehce a skoro až graciésně, „Co teď?“ pomyslil jsem si, když zašel za roh ulice. „Zálohu máš a jsi kryt na celý měsíc — vrať se klidně domů!“ Ale hned na to mi napadlo: „Eh! pracoval's v poslední době do únavy a ještě dnes v noci jsi se mučil čtením Buquoyova rukopisu — proč by's se zapřahal ihned zase do práce! Projdi se! Aspoň na tak dlouho, dokud se nedostaví po poloprobdělé noci únava, které necítíš.“ A již jsem také vykročil a pomalu co noha nohu mine ubíral se směrem k řetězovému mostu. Neobyčejná svěžest letního jitra po vydatném nočním dešti nikterak mě nepřekvapovala. Za to tím více mě překvapovali lidé, <jež jsem potkával — všeobecnou svěžestí. I starý, obyčejně hluboce sehnutý výběrčí, v jehož scvrklé a vrásčité tváři zračil se od dávna zcela zřejmě marasmus, stál vzpřímen jako mladík a přijal ode mne podivný obolus s úsměvem, jakého jsem nebyl u něho ještě nikdy postřehl. Pomalu loudám se po mostě dívaje se spokojeně v pravo i v levo, a přece ničeho si nevšímaje kromě lidí, jež potkávám a z nichž každý zdá se míti obzvláštní potěšení z čarokrásného osvěžujícího jitra. V tom pozorují starého kamaráda, bývalého spolužáka, kterak vesele přechází na přič mostu ke mně, „Buď zdráv, bratře!“ povídá bodře podávaje mi rozpracovanou ruku. „Proč zdráv? Což nejsem?“ odpovídám. „Ah, ty's byl vždycky zdráv — vím, vím,“ popouští kamarád uzdu své výmluvnosti. „Ale já ubožák, já se po deset let ploužil stižen rheumatickými bolestmi v kloubech a teprve v právě minulých několika dnech bolest pominula a choroba jako by byla zázračně zažehnána. A proto ti přeji: Buď zdráv jako jsi! Nepřeji ti aby s zkusil, co Jsem zkusil já a všichni ti, kdož trpěli podobně. A víš, čemu připisuji své zuravení? Hádej! Neuhodneš! Myslím, že mne uzdravily hojné a vydatné letošní deště, Nemyslíš?“ „Možná,“ připomínám, „Měli jsme jich letos skutečně víc nežli dosti; pravý přebytek – –“ „A přece podívej se! Vše jest spráhlé jako po nejparnějších dnech!“ Při tom mávnul rukou do kola. Sleduje pohyb jeho ruky rozhlédl jsem se na zdař bůh po Střeleckém a Židovském ostrově. A vskutku: listí stromů skoro vesměs sežloutlé a spráhlé; některý strom a keř skoro úplně lysý... „Co to! Vždyť bylo včera večer vše ještě zelené!“ divím se. „Ah, co ti napadá!“ odporuje kamarád. „Listí stromů a keřů žloutne a opadává znenáhla — již asi týden... A to přes vydatné deště... Patrně jsi's toho nevšimnul a podle všeho ani nečteš.“ Musil jsem se přiznati, že jsem novin po několik dní ani neshlédl. „Nu tak, nu tak!“ poučuje mě kamarád. „Kdyby's je četl neb aspoň přeletí, jako je mohu přeletnouti já, prostý dělník, věděl by's, že docházejí o tom zprávy se všech stran. Všady prý prší aspoň dostatečně, někde, jako na příklad v Itálii a ve Francii, řádilo několik lijáků, ba i strží mračen a přece všady prý pozorovati týž neb aspoň podobný úkaz jako u nás: listí stromů a keřů žloutne a opadává, květiny, byliny a traviny schnou a ani nejpečlivější, nejopatrnější zalévání nic nepomáhá. My u nás — já jsem totiž od jara zaměstnán v botanické zahradě — jsme celí bez sebe. Celá spousta nejvzácnějších květin, pěstovaných jen v sklenících, nám uvadla — a nikdo, ani vrchní zahradník, ani profesor nemůže si to vysvětliti nebo udati prostředek, jímž by se tomu dalo odpomocí... Nu, po dnešním vydatném dešti však vše zase osvěží...“ „A ne-li, také dobře!“ dodal sarkasticky, když jsem na poslední slova neodpověděl. „Aspoň bude maso lacinější. Rolníci nemajíce dostatek píce musejí dobytek všeho druhu prodávat za každou cenu, a jenom řezníci ještě se drží starých cen, aby výhodný stav věcí pokud vůbec možno vykořistiti.“ Po výměnění několika dalších vět jsme se rozloučili. Loudám se dále rozhlížeje se po ostrovech s povadlým listovím a přemítaje o možné příčině... V tom zase známý — vlastně dobrý starý přítel, malíř, spěchající patrně do svého atelieru. Sotva mě shlédl, letí ke mně. „Příteli! když nikdy, tentokráte mne musíte navštíviti v atelieru,“ počíná s radostným chvatem. „Podařiloť se mi něco, čeho bych se byl do sebe do smrti nenadál. Přes rok jsem se mučil a namáhal s napjetím všech sil, abych vdechl na plátno barvy jižní a konečně se mi to jako zázrakem podařilo. Každý, kdo obraz můj viděl, je u vytržení. Nikdo nechce ani věřit, že jsou to barvy — tak frapantní odlesk přírody to je... Zeleň jako brčál, modř jako azur, žluť jako žhavé zlato – slovem učiněná příroda. A což odstíny! Nejjemnějších odstínů, o jakých se mi ani nesnilo, docílil jsem přímo hravě... Krátce obraz — krajina na pobřeží Siného moře, nedaleko Říma — pravé chef d'oeuvre, jež musíte vidět — musíte a to hned!“ A nedbaje mého vzpouzení se vzal mě pod paží a vlekl do svého ateliéru. Dvěstě osmdesát schodů, jež mě druhdy o návštěvě přítelovy dílny obyčejně skoro schválilo, tentokráte mě ani dost málo neunavilo. Na cestě jsem si ještě myslil, že přítel snad trochu přepíná; ale když jsem stanul před obrazem, nemohl jsem potlačiti výkřik nejradostnějšího obdivu. Stál jsem skutečně před mistrovským dílem prvního řádu, ba více — před uměleckou prací, kterou šťastný přítel umělec po mém náhledu zastíní vše nejlepší, co bylo v oboru tom až dosud vykonáno. „A podívejte se, porovnejte, prosím, výtvory mé starší, byť sebe pečlivěji, sebe svědomitěji provedené s tímto mým dílem nejnovějším!“ vykládá přítel a ukazuje na by, jež vedle nejnovějšího díla vypadají jako zmrzačená příroda, kdežto obraz nejnovější jest pravý konterfaj přírody, tedy triumf moderního umění.  S úžasem dívám se na dílo, snaže se je podrobiti kritice co nejpřísnější; ale marně slídím po vadách a nedostatcích. „A hleďte, příteli!“ pokračuje přítel ve výkladu. „Celek od první skizzy až po úplné provedení nevyžadoval více nežli tři až čtyř dnů, kdežto jindy pracovával jsem o podobném obraze po tří, až čtyři měsíce: ba mnohdy i déle. Teprve nyní chápu a jsem úplně přesvědčen, že umem vůbec jest věcí divinační a každé v pravdě a ryze umělecké dílo dílem pouhopouhé šťastné nálady, ba kteréž jest veškeré piplání a mučení se nestvůrnou a bezcennou řemeslností!“ Nemohl jsem jinak nežli příteli co nejupřímněji k netušenému úspěchu gratulovati, a když pak jsme ještě pohovořili o možných příznivých následcích pro přítele jako umělce i člověka, rozloučili jsme se. Octnuv se opět na řetězovém mostě loudal jsem se směrem k Starému městu, aniž bych byl někým vyrušován. Několikrát však jsem se přece zastavil, abych se pokochal pohledem na Hradčany, podobající se v plném jasu slunečním čarokrásnému přeludu, jaký kouzlívá obraznost jen při naslouchání originelní pohádce. Nesčetněkráte a za nejrůznějšího denního, večerního i nočního osvětlení vídaný a ve všech podrobnostech a světelných odstínech známý obraz působil na mne nevysvětlitelným kouzlem nepostižitelných světelných efektů — přímo úchvatně... Jen žloutnoucí a tu a tam hnědnoucí stráně letenské a Petřín, jevící tutéž fysiognomií, zdály se připomínati, že není to triumf přírody v jarním jejím obrození, nýbrž jaksi již poslední pablesk loučícího se léta a předčasný počátek blížícího se podzimu. Popošed blíže k prvnímu mostnímu pilíři u Střeleckého ostrova, stanul jsem poznovu. Na nejvyšší řimse pilíře seděl klidně kos na témže místě, kde jsem jej po léta vídával z jara a v prvních týdnech léta časně z rána, kdykoli jsem se vracel z celonoční nějaké potulky domů, a nemálo mě podivilo, že vidím jej na témže místě i nyní v plném létě a dopoledne, jako by byl obvyklý svůj mrav a pořádek zcela proměnil. Však slyš! Se všech stran ostrova zní chaos ptačího zpěvu; ale nikoli nahodile jako časně z rána z jara, nýbrž nepoměrně harmoničtěji, tudíž liběji a příjemněji, I to mi bylo nápadno, že zní ještě dopoledne, kdy v době letní ptactvo už dávno umlká — a napadlo mi, že všeho toho může býti příčinou neobyčejné osvěžení celé přírody skoro celonočním deštíkem. Nicméně dříve ještě nežli jsem postoupil, překvapil mě známý kos na řimse mostního pilíře: začalť zpívati... Táhlé tóny chvěly se chvílemi čistým, svěžím vzduchem nejtklivějším tremollem, jakým je slavík okouzluje. Ani jsem vlastním uším nevěřil a najisto bych byl ještě dlouho naslouchal, kdyby nebyl kos náhle ve zpěvu ustál a neuletěl. Naslouchaje harmonickému zpěvu ptactva všeho druhu ubíral jsem se dále. Žofínský ostrov jevil podobnou fysiognomii jako ostatní ostrovy; leč i odtamtud zazníval libý a příjemný zpěv ptactva nepoměrně jasněji a zřetelněji než kdy jindy. Mnohdy rozeznal jsem i zpěv jednotlivého ptáka a nemohl se vynadiviti přesnosti, s jakou vyzníval z chaotického koncertu ptačího. Přešed most pozastavil jsem se i nad tím, že — ačkoli byl všední den — měly ulice vzezření sváteční jako v dnech svatojanských nebo v den svátého Václava neb o jiných slavnostních dnech národních, kdy většina Pražanů i horečnou honbu po výživě odkládá, be netrudí se ani starostmi nejnaléhavějšími. Všemi směry hrčely kočáry, fiakry a drožky, ba i plné vozy tramwayové střídaly se s neobvyklou rychlostí. Vše působilo osvěžujíc, ba skoro povznášejíc. I sami koně zdáli se býti zcela jiní než jindy: svěžejší a statnější — a neušlo mi, že neúhledný koník zapřažený k přeplněnému tramwayovému vagonu klusal směrem k Malé Straně lehce a vesele, jako by vůbec ani žádné tíže netáhl, ba jako by chvílemi závodil s nejbystřejšími plnokrevnými běhouny. V tom mi zaklepal někdo důvěrně na rameno. Ohlédnuv se, vidím známého divadelního recensenta velkého žurnálu, jednoho z oněch přísných a všeobecně obávaných kritikův, který autorům i hercům, ba i samé správě divadelní nepromíjí nejnepatrnějšího poklesečku a zpravidla bez milosrdenství všechno buď ironisuje nebo paroduje nebo trhá. „Škoda, že jste zapřisáhlý nenavštěvovatel divadla.“ praví dříve, nežli jsem pozdravil. „Včera jste měl býti v divadle — včera! To byl večer! Magnifique! Za třicet a několik let, co jsem divadelním recensentem, nepamatuji se ani na jediné takové představení. Kolár si může gratulovati. Teprve včerejším představením přišla proslvena jeho Magelona k úplné platnosti. Vzorné obsazení, vzorné provedení každé úlohy i episodky, vzorná souhra; slovem představení přímo epochální. Divadlo bylo nabyto a obecenstvo nadšeno. Bouře potlesku otřásala domem skoro po každé scéně... Konečně zdá se tedy, že nadchází doba, po které jsme my upřímní přátelé pravého umění tak dlouho toužili: že stane se zlatý náš dům ústavem ryze uměleckým, před kterým i nejpřísnější kritika musí složití svou zbraň.“ Udiven naslouchám a již také chci namítnouti, že nynějším personálem nelze Kolárovou Magelonu vůbec ani přesně obsaditi, když recensent, jako by mi byl námitku vyčetl z očí, sám na ni navázal delší výklad. „Myslíte, že nemáme úplný personál, že nelze celou řadu akreditovaných kusů vůbec ani provozovati? Ah! Já byl do včírka téhož náhledu. Nicméně včerejší představení mě poučilo, že máme síly, jakými se nemůže žádné dvorní divadlo evropské pochlubiti — síly, které, když chtějí, jako chtěly patrně včera, zastínily by nejproslavenější celebrity světového pověsti.“ Zavrtěl jsem nedůvěřivě hlavou; ale recensent uvedl v několika minutách dlouho řadu přesvědčujících momentů, že musil jsem mu dáti za pravdu aspoň potud, že včerejší představení bylo jedno z nejdokonalejších, jaké vůbec kdy na českém jevišti provedeno. „Ostatně,“ pokračoval přísný Aristarch v neobvyklém své chvalozpěvu, „můžete se o tom přesvědčiti z dněních listů. Všechny denníky mají pravé dythiramby...“ „Není možno! Již dnes?“ vpadl jsem. „Ano, již dnes — a to vesměs recense sloupcové a nikoli pouhé předběžné notice. Prosím vás! Po takovém nadšení se to píše; jako by bylo péro okřídleno. Já napsal půldruhého sloupce — v půldruhé hodině. Jaktěživ jsem podobného nesvedl...“ A již mě chtěl opustit, když si ještě něco připomenul. „I osvětlení bylo mimořádné, a věřte, že nemálo přispělo k úspěchu,“ pravil s důrazem. „Ačkoli nehořelo více elektrických světel než o praobyčejném představení, mělo hlediště i jeviště vzezření, jako by bylo představení v leku, jak teď na divadelních cedulkách čítáváme.... Ostatně i městská plynárna včera a tuším i předevčírem se vyznamenala. Byl jste večer venku, zajisté jste si všimnul, jak jasně hořel pověstný pražský plyn — jako o nějaké illuminaci...“ Po těchto slovech konečně se rozloučil, a já ve své promenádě pokračoval. Sotva však jsem učinil něco přes sto kroků, shlédl jsem známého assistenta při české chirurgické klinice, kterého jsem dopoledne v těchto místech nikdy nespatřil. Viděl jsem jej zdaleka. Loudal se, jako člověk, který si vyšel na procházku v nezvyklou dobu a neví, kam by šel. Jinak měl vzezření nápadně uspokojivé, a když se ke mně přiblížil, narovnal si skoro koketně růži v knoflíkové dírce u kabátu, „Aj! příteli, kam pak?“ oslovil jsem jej, když jsem pozoroval, že mě nevidí. „Eh, nudím se. kamaráde!“ pravil rozmrzele, ale ihned dodal: „A přece mi je, jako bych chtěl lítat — víš, tak volně — svěže...“ V tom padle zrak můj na dvě růže v knoflíkové dírce. Jedna byla povadlá, druhá porozvité svěží poupě. „Prosím tě, jak můžeš s takovouto okrasou!“ pravím úšklebně, ukazuje na svadlou růži. Ruče vytáhl obě růže a v udivení je prohlíží. „Podívej se! Obě na jedné stopce...“ „Vidím,“ připomínánám. „Před půl hodinou, když jsem vyšel z nemocnice, koupil jsem si na Karlově náměstí rozkvetlou růži s poupátkem na jednom stonku a teď už je růže uvadlá a poupě skoro rozvité! Totě vskutku něco neobyčejného,“ Lhostejně odlomil uvadlou růži a zahodiv ji zastrčil si porozvité poupě zase do dírky u kabátu, „A ty? kam ty se šouráš — tak po ránu — v neobvyklou dobu?“ Pověděl jsem. „Můžeme jíti tedy spolu,“ odpověděl bera mě pod paží. A nečekaje odpovědi ujal se slova: „Nudno je, kamaráde, u nás, Možno-li tak říci, jako po vymření. Ani bys nevěřil! Všichno v nejvzornějším pořádku. Po tři dny ani jediného úmrtí v celé nemocnici! Včera bylo propuštěno patnáct uzdravených a dnes jich opustí ústav skoro dvacet. Co ústav existuje, nebylo tak příznivého stavu zdravotního. A operace se daří — i nejsmělejší, nejodvážnější — jako na příklad!... Ale co bych tě nudil výkladem vědeckým! Ještě více nežli my chirurgové libují si jiní kolegové. Nejtěžší případy asthmatické a vůbec neduhy plicní a respirační jako by ani nebyly smrtelné. Většina nemocných buď se pozdravila nebo se pozdravuje. I tuberkulosa — Eh! Snad stačí, dodám-li prostě, že ve třech případech, kdy zněla diagnosa na úmrtí v několika dnech, nastal přímo zázračně obrat k lepšímu... Kdyby příznivý tento zdravotní stav potrval jen půl roku, věř, že by stačila v nemocnicích polovina personálu a ve dvou, ve třech letech stali bychom se snad i my lékaři zbytečnými.“ Přikývnul jsem, a přítel líčil pak ještě podrobně některé z nejsmělejších operací, jež byly den před tím provedeny a k úžasu lékařův skončily vesměs šťastně, „A četl jste už dnešní denní listy politické?“ odbočil náhle od výkladu vědeckého k nejvšednější politice, „Nečetl,“ „Ah, dnes musíte číst všechny, slyšíte? Všechny! Nevíte-li již, tedy vězte, že vláda vídeňská konečně kapitulovala, Vyrovnání, pro nás Čechy uspokojivé vyrovnání je dokonalou událostí... A můžete si pomysliti, jak asi o tom pojednávají naše listy! Přirozenoť, že každý článek dýše espritem. Ostatně i jinak jsou všechny dnešní listy svrchovaně pikantní. Doposud jsem ještě žádného dne nečetl tolik a tak duchaplně psaných causerií a essayí, tolik překvapujících a k tomu stylisticky neúhonných drobných zpráv jako dnes. Slovem žurnalistika česká dokázala také jednou, seč jest, chce-li totiž — a bylo by jen k přání, aby se nám v budoucnosti nezvlčila.“ „Ostatně, proč vám vše to povídám?“ přerušil sama sebe. „Musíte si to přečisti sám a to hned! Stojí to za to, věřte!“ A nevyčkav ani mé odpovědí vtáhl mě do nejbližší kavárny — myslím že na Příkopě — a snesl mi sám na stůl všechny politické listy, abych se přesvědčil. Sám pak zas a zase četl některý článek, jenž se mu obzvláště zalíbil, jako by si jej chtěl trvale v paměť vštípiti. Neměl jsem sice jako starý žurnalista v nedobrovolné výslužbě pražádné chuti čisti úvodní články, ale přelétl jsem aspoň po žurnalisticiku několik časopisů přece a přesvědčil se, že má pravdu nejen lékař, nýbrž i divadelní recensent, jenž mi byl tak příznivě referoval o včerejším divadelním představení. Neušlo mi také, že má i kavárna zcela mimořádné vzezření. Všichni hosté, ba i přisluhující personál jevil nelíčené uspokojení. Zda následkem příznivého obratu politické situace nebo z jiné příčiny, nevím; ale tváře všech byly zřejmým důkazem, že není v tu chvíli v kavárně nikoho, koho by tížila nějaká starost nebo vůbec cožkoli jiného soužilo a trápilo. V různých skupeních hovořeno a gestikulováno neobyčejně živě jako zpravidla v předvečer velkých nebo památných událostí; ale myšlenky, jež pronášeny jaksi skoro jako v rozjitření, přece nasvědčovaly rozvaze a důmyslu, jako by se byli v kavárně náhodou sešli lidé mnohostranně vzdělaní neb aspoň duševně vyspělí. Snad ještě nikdy nebylo mi v kterékoli veřejné místnosti a vůbec v kterékoli společnosti tak příjemno jako tentokráte. Vše tak svěží, skoro až bujné a přece ve všem rozvaha, promyšlenost, ba i duchaplnost. K neuvěření, k nepochopení — a přece pravda! Náhle upoutalo pozornost moji skupení hostů u vedlejšího stolu. Neznámý mladík držící v ruce anglický žurnál a mající před sebou spoustu francouzských, italských, ruských a jiných listů několika jiným hostům cosi pološeptmo vykládal. Všichni, jak se zdálo, naslouchali takořka se zatajeným dechem. Zbystřil jsem tudíž svou pozornost a napjal sluch; ale nezaslechl zpočátku nežli úryvkovité věty: „Konečně tedy, pánové — zase jednou triumf český a to dokonalý triumf světové důležitosti... — A jak už bývá – mladý, ve vědeckém světě ještě naprosto neznámý soukromý docent na české universitě... Ale nic nevadí! Dnes jest světovou kapacitou jméno jeho – ryze české jméno začínající s Ř a končící na žovský — letí již světem a žádná lidská moc je více z annalů kultury nevymaže...“ Překvapující úvod ten dráždí moji zvědavost. Napínám sluch ještě více a slyším následující: „A čeští vědátoři — česká žurnalistika zachovali se ku krajanu jako již tak často — odmítavě... Když chtěl podati ve vědeckém jednom listě zprávu o svém epochálním odhalení, vysmáli se mu, ba když žádal v několika denních listech za otištění pouhé noticky, byl odmítnut jako pošetilec... Ale odmítnutý nedal se odstrašit! Podalť prostě o svém odhalení současně zprávu několika učeným akademiím a připojil přesný vědecký důkaz. A dnes — jako na povel — anglické, francouzské, německé, italské, španělské, ruské i polské listy zvěstují, že krajan náš má v podstatě pravdu, a stavějí ho mezi korifeje vědy prvního řádu...“ „Ale oč tu jde?“ optal se kdosi ve skupení. „Zdánlivě o věc pranepatrnou“ pokračoval mladík; ale pro vědu, zejména pro lučbu a pro celou řadu jiných spřízněných věd předůležitou, ba epochální. Až dosud totiž byli učenci nezvratně přesvědčeni, že vzduch, jejž dýcháme, jest smíšenina 21 dílů kyslíku a 79 dílů dusíku, podle objemu, vedle jiných některých skoro nepodstatných přimíšenin. Krajan náš však tvrdí, že jest to jeden z oněch vědeckých bludů, jež dědí bezmyšlenkovitě jedna generace od druhé, a nejen že tak tvrdí, on také nezvratně dokázal, že jest vzduch smíšeninou 32 dílů kyslíku a 68 dílů dusíku, Pokusy provedenými v Paříži a v Londýně dle návodu našeho krajana prý sice zjištěno, že poměr kyslíku k dusíku jest jako 33 : 67; avšak na nepatrné této odchylce zatím nezáleží, poněvadž bude časem svým poměr ten dalšími experimenty zcela přesně stanoven, Francouszké a londýnské listy ostatně z toho také ničeho neabstrahují. Přiznávají krajanu našemu prioritu a velebí jej jako jednoho z největších duchů našeho věku.“ Mladík domluvil. Slova jeho naplnila mě udivením, ba radostným úžasem. V tom se mi zdá jako by se přede mnou nápadně stmívalo a nežli jsem se nadál, nalézám se v čiré tmě. Zmocnila se mne úzkost. Chci vstáti a nemohu; chci vykřiknouti, ale výkřik mi odumřel na rtech. V tom pozoruji, kterak ze tmy vystupuje vždy zřetelněji lidská postava a po chvíli poznávám — pátera Vambeřického. Výkřik svrchovaného překvapení — a já se probouzím – – –  Sedím za svým psacím stolem a šerý den dívá se do okna. Slyším, jak bubnují dešťové kapky do skla a před sebou vidím rozházené lístky Buquoyova rukopisu — a teprve po chvíli se mi zdá, jako bych si připomínal, že jsem večer začal namáhavě řešiti hieroglify rukopisu a že jsem při tom usnul a později se zase probudil… Zrak můj přelétl psací stůl, slídě po lístku, na nějž jsem byl napsal erotické veršíky; ale po lístku nikde památky, Skoro horečně vztáhl jsem ruku po tobolce; ale otevřev ji shledal jsem, že je prázdna... „Tedy sen — sen!“ pomyslil jsem si. Ale přece ještě se chci přesvědčiti. Vstav přistupuji k oknu a dívám se do okna protějšího; leč místo pouvadlých rhododendronů vidím květiny zcela svěží a v plném květu... Byl jsem usvědčen. Vše, co zdálo se mi býti od zdánlivého procitnutí skutečností, nebylo nežli živý subjektivní sen na základě vědeckých fakt, jichž jsem se byl pracně a namáhavě v rukopise Buquoyově dočetl. Bez odkladu pokouším se čisti v rukopise dále; ale čtení, vlastně řešení hieroglifů jest posud stejně neb aspoň podobně svízelné a namáhavé, jako v noci, když jsem se byl v hieroglifické písmo vpracoval. Avšak na další práci nějakou nebylo více ani pomyšlení. Byl jsem k smrti znaven a musil ulehnouti... Doplňují tudíž referát o Buquoyově rukopisu, jak jsem jej byl později dorozluštil, pouze v nejhrubších obrysech. Vyloživ obšírně a podrobně, jaké následky v životě lidském a vůbec ve světě musila by míti zcela přirozeně v zápětí změna poměru dusíku a kyslíku vzduchu, kdyby znenáhla, třeba prodlením několika tisíciletí dusíku ubývalo a kyslíku přibývalo, rozvíjí autor ve svém spise další, zdánlivě fantastický a přece zcela přirozený obraz, jaký by postupně asi skytal náš svět a jaké asi změny dály by se s člověkem, kdyby dusíku znenáhla ubývalo a kyslíku v téže míře přibývalo. Především líčí podivení, jaké by se zmocnilo lidstva, kdyby .zpozorovalo, že přes vydatné deště a přes dostatek vláhy — stromy, keře, květiny atd., vůbec celá vegetace, jejíž hlavní podmínkou jest dusík, znenáhla uvadá a hyne; dále v jaké míře asi by se podivení a úžas lidstva aspoň v první době stupňoval, až by postřehlo nevyhnutelné toho následky: nenáhlé a postupné hynutí zvířeny, — v první době zvířat živících se stravou rostlinnou, později pak zvířat masožravých, a jiných a jiných, až posléze zbyl člověk a nerosty. Není pochybnosti, že by již první symptomy všech těchto, spočátku ještě ani nepředvídaných změn člověka v nejvyšší míře zarazily. Nicméně při zbystřených a neustále se bystřících smyslech — následkem přibývání kyslíku — vše to by člověka neodstrašilo. Především snažil by se vegetaci přirozenou nahraditi pěstováním vegetace způsobem umělým. Velkolepé skleníky opatřené vším, čeho by bylo třeba, konaly by na čas služby výpomocné. I nedostatek dusíku nahražoval by se v sklenících uměle. A zajisté dlouho by trvalo, nežli by nebylo možno ani tímto způsobem pěstovati vegetaci a nežli by se dostavily všeho toho následky: nenáhlé hynutí a konečně úplné vyhynutí zvířeny. Zatím stala by se — následkem přibývání kyslíku s člověkem změna netušená... Celý organismus jeho by byl vždy více osvěžován; smyslové jeho, v netušená míře zbystřeni, — důvtip, vynalézavost, vůbec všechny duševní vlastnosti člověka přímo neuvěřitelně zdokonaleny. Již v době první, kdy blížila by se epocha úplného vyhynutí vegetace, bylo by lidstvo nuceno poohlížeti se po jiném druhu stravy, než jaké bylo uvyklo. Při zbystřených smyslech 'lidských za netušeného, ba snad již úžasného duševního rozvoje a takového též rozkvětu věd, průmyslu a umění všech odrůd — nám známých i neznámých — nebylo by lidstvu zajisté nesnadno opatřovati si náhradu za někdejší svou stravu spočátku převahou z říše živočišné, z které si ji druhdy spolu opatřovalo, později pak také s použitím i oněch druhů zvířat, jimiž jindy opovrhávalo. A když pak by posléze veškerá zvířena vyhynula úplně, lidstvo by i nadále ještě dlouho se živilo vhodnou a přiměřenou úpravou starých zbytků vegetace i zvířeny: kostí, dřeva atd. Grandiosní továrny k výrobě stravy z nejrozmanitějšího materiálu, o jakýchž nelze si našemu pokolení učiniti ani přibližného pojmu, vypomáhaly by lidstvu snad na delší miliony let. Nicméně i nejpozději, až by totiž i veškeren tento, zdánlivě poslední materiál výživy lidské došel úplně, — dovedl by si člověk s netušené zbystřenými smysly upravovati stravu svou zajisté i z nerostů obsahujících výživné látky — cestou lučební. Slovem lidstvo by ani za této epochy ještě nevyhynulo – hlady. Zatím by se člověk jako bytost změnil bezměrně. Nenáhlým a neustálým přibýváním kyslíku byl by organismus lidský v úžasné míře osvěžen a vzpružen, smyslové lidští v téže míře zbystřeni. Člověk stával by se vždy šťastnějším a v bezměrné blaženosti své ani by netušil, že blíží se konečně poslední dnové lidstva, ale svrchovaně slastní... Neboť život lidský stával by se vždy horečnějším a žhavějším — a proto také vždy kratším, až by se posléze stal přímo — efemerním... A teprve v této epoše až by člověk sotva narozen, již také bez bolestí hynul — nadešli by za vytknutých poměrů a změn lidstvu poslední jeho dnové — úplného, ale i nyní ještě nenáhlého a zároveň nejslastnějšího vyhynutí... „Nuže a nyní se vás ptám, slovutní pánové, jako mužův poctivých a ve vědách obeznalých,“ apostrofuje hrabě Buquoy ve svém elaborátu francouzské akademiky do slova, „ptám se vás prostě jako člověk zdravých smyslů mužův, o jejichž zdravém rozumu nepochybuje: proč děsíme svět a především prostého člověka legendární a vědeckou hrůzou o posledních dnech lidstva, když víme, že stačí, co jsem byl naznačil, aby lidstvo dokonalo způsobem zdánlivě fantastickým, ale přirozeným a svrchovaně příjemným? Proč aspoň my, kteří jsme přesvědčeni, že člověk nebyl stvořen k žalu, hoři a bolestem, nevystoupíme jako jeden muž proti všem těm bludům, jež si vyžádaly již tolik milionův nevinných oběti? Proč neproklamujeme jednou pro vždy nejhlavnější zásadu přírody: že jest člověk určen především k tomu, aby snažil se zabezpečiti proti všem zhoubným a nebezpečným vlivům přírody; že jest jeho a především každého z nás, kdož jsme byli v taje přírody hlouběji ponahlédli, nejpřednější povinností: žíti a působili dle jedině správného kompasu života: nepředpojatého názoru v svět?! Nechť pojímáte, slovutní pánové, vznik světa a člověka legendárně jako dílo Prozřetelnosti nebo vědecky jako tajemný a doposud nevystižený chemický proces, vždy musíte vyznati, že hypothesa o posledních dnech lidstva, jak jsem jí byl v nejhrubších rysech rozvinul, jest a zůstane ze všech legend a hypothes, když právě ne nejzajímavější, tedy aspoň nejlidštější. Přiznáváte-li se k náhledu, že byl svět i člověk stvořen nejdokonalejší bytostí, nemůžete se vůbec ani domnívati, že by nejvyšší bytost, obdařená nejdokonalejšími, vůbec jen myslitelnými vlastnostmi, mohla dopustiti, aby lidstvo dokonalo časem svým za blesku a hromů v bezměrných úzkostech, bolestech a hrůzách... Přiznáváte-li se však naopak k názoru druhému, nechápu, proč vyhledávati s napjetím veškerých duševních sil nejděsnější katastrofy, když víme, že po chemickém vzniku světa a člověka mohl by časem svým nadejiti rovněž jen chemický jich zánik a že by stačil prostředek nejprostší: nenáhlé, po případě miliardy let trvající ubývání a přibývání dvou prvků, aby posléze nadešli lidstvu poslední jeho dnové — a to dnové nejslastnější... Možná, slovutní pánové, že se těmto mým prostým slovům jen útrpně pousmějete. Avšak já vím, že miliony vzdělanců a učenců, kteří slouží státu nebo církvi, domnívají se žíti a působiti dle diktátu nepředpojatého názoru v svět a zatím pří všech svých vzácných vědomostech žijí a působí — dle vyrudlých tradic a šablon... Ba více — já jsem přesvědčen, že největší část hoře, žalu, útrap a bolestí společenských a jiných připravuje lidstvu necitná ukrutnost oněch, kdož osobují sobě a budou sobě í nadále osob ováti právo: zasáhati do přirozeného rozvoje kultury lidské – s předpojatým názorem v svět...“ Končíme. Nevímeť, co bychom ještě dodali, leda — že muž, jenž byl slova tato napsal před více nežli osmdesáti lety, jest u nás i jinde již bezmála po půl století — úplně zapomenut… 
[JS1]V tisku takto – zřejmě tiskařská chyba. (45)
[JS2]V tisku takto – zřejmě tiskařská chyba. (56)
[JS3]V tisku takto – zřejmě tiskařská chyba. (56)
[JS4]Zde si nejsem jistý.
[JS5]myšlenky
[JS6]V tisku takto – zřejmě tiskařská chyba. (59)
[JS7]V tisku takto – zřejmě tiskařská chyba. (71)
[JS8]V tisku takto – zřejmě tiskařská chyba. (93)
[JS9]myšlenky
 

 

 

 

 

